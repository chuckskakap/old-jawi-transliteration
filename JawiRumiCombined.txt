Dia ternganga. 	 دي ترڠاڠا.
Tidak menyangka akan ditinggalkan begitu sahaja. 	 تيدق مڽڠک اكن دتيڠڬلكن بڬيتو سهاج.
Perlahan-lahan dia menebarkan pandangan ke sekeliling. 	 ڤرلاهن-لاهن دي منبركن ڤندڠن كسكليليڠ.
Api rakus yang membakar hampir kesemua rumah di Perkampungan Gapura mulai jinak, perlahan-lahan terpadam. 	 اڤي راكوس يڠ ممباكر همڤير كسموا رومه دڤركامڤوڠن ڬاڤورا مولاءي جينق، ڤرلاهن-لاهن ترڤادم.
Sebahagian sahaja masih tegar meliang-liuk, menjilat penuh serakah papan dan kayu rumah. 	 سبهاڬين سهاج ماسيه تڬر مليڠ-ليوق، منجيلت ڤنوه سراكه ڤاڤن دان كايو رومه.
Rata-rata rumah di perkampungan rentung dan roboh semuanya. 	 رات٢ رومه دڤركامڤوڠن رنتوڠ دان روبوه سمواڽ.
Haiwan ternakan banyak yang mati dan selebihnya bertempiaran lari. 	 حيوان ترنقن باڽق يڠ ماتي دان سلبيهڽ برتمڤيارن لاري.
Demikian juga kuda-kuda milik penduduk kampung. 	 دمكين جوݢ كودا٢ ميليق ڤندودوق كامڤوڠ.
Tinggal dia dan jasad-jasad tanpa nyawa yang bergelimpangan. 	 تيڠڬل دي دان جسد٢ تنڤا ڽاوا يڠ برڬليمڤڠن.
Pandangannya terhenti pada jasad ayahanda dan bonda. 	 ڤندڠنڽ ترهنتي ڤد جسد ايهندا دان بوندا.
Air matanya berjuraian kembali. 	 اءير ماتڽ برجوراين كمبالي.
Dia cuba menahan sedu, membuatkan tubuhnya bergegar dahsyat. 	 دي چوبا مناهن سدو، ممبواتكن توبوهڽ برڬڬر دهشت.
Jiwanya bagai ditikam-tikam. 	 جيواڽ باڬاي دتيكام-تيكم.
Lututnya kemudian menjadi lemah, dan kakinya melonglai. 	 لوتوتڽ كمودين منجادي لمه، دان كاكيڽ ملوڠلاي.
Terus dia terjelepok dan melutut ke tanah. 	 تروس دي ترجليڤوق دان ملوتوت کتانه.
Dahi bertemu lantai bumi. 	 داهي برتمو لنتاي بومي.
Dia menangis semahu-mahunya. 	 دي مناڠيس سماهو-ماهوڽ.
Lama dia berkeadaan sedemikian. 	 لاما دي بركأداءن سدميكين.
Dia menangis sehingga air mata tidak lagi bersisa. 	 دي مناڠيس سهيڠݢ اءير مات تيدق لاڬي برسيسا.
Sehingga tiada lagi api yang menjilati rumah. 	 سهيڠݢ تياد لاڬي اڤي يڠ منجيلتي رومه.
Sehingga zulmat membaluti langit malam, dan kegelapan menyelimuti buana. 	 سهيڠݢ ظلمة ممبالوتي لاڠيت مالم، دان كڬلاڤن مڽليموتي بوانا.
Bertemankan sisa bara-bara api, dia tidak bergerak-gerak. 	 برتمنكن سيسا بارا٢ اڤي، دي تيدق برڬرق-ڬرق.
Hanya membatu dalam keadaan bersujud. 	 هاڽ ممباتو دالم كأداءن برسجود.
Solat langsung tidak dikerjakan. 	 صلاة لڠسوڠ تيدق دكرجاكن.
Malah, tidak juga mempedulikan makan atau minum. 	 ماله، تيدق جوݢ ممڤدوليكن ماكن اتاو مينوم.
Begitulah keadaannya sehingga subuh. 	 بڬيتوله كأداءنڽ سهيڠݢ صبح.
Tubuh kuyup dibasahi embun. 	 توبوه كويوڤ دباسهي امبون.
Dia kemudian perlahan-lahan bangun. 	 دي كمودين ڤرلاهن-لاهن باڠون.
Wajahnya beriak kosong. 	 واجهڽ برياق كوسوڠ.
Perut yang berkeroncong diabaikan. 	 ڤروت يڠ بركرونچوڠ دابايكن.
Dia sekali lagi memandang sekeliling. 	 دي سكالي لاڬي ممندڠ سكليليڠ.
Bagaikan dikawal, langkahan kaki diatur menuju ke sungai. 	 باڬايكن دكاول، لڠكهن كاكي دأتور منوجو كسوڠاي.
Di sana, dia membersihkan diri. 	 دسان، دي ممبرسيهكن ديري.
Kemudian, mengambil wudhu’. 	 كمودين، مڠمبيل وضوء.
Di sisi sungai, dia mengerjakan Solat Fajar, sebelum mengerjakan Solat Maghrib dan Isya’ yang ditinggalkannya semalam. 	 دسيسي سوڠاي، دي مڠرجاكن صلاة فجر، سبلوم مڠرجاكن صلاة مغرب دان عشاء يڠ دتيڠڬلكنڽ سمالم.
Walau baru berumur sepuluh tahun, dia sudah tahu, solat yang ditinggalkan perlu diganti. 	 والاو بارو برعمور سڤولوه تاهون، دي سوده تاهو، صلاة يڠ دتيڠڬلكن ڤرلو دڬنتي.
Seterusnya, dia meminum air sungai sepuas-puasnya. 	 ستروسڽ، دي ممينوم اءير سوڠاي سڤواس-ڤواسڽ.
Dia kembali ke tengah-tengah perkampungan. 	 دي كمبالي كتڠه-تڠه ڤركامڤوڠن.
Dia mendapatkan cangkul. 	 دي منداڤتكن چڠكول.
Sebelum matahari memunculkan diri, dia mula menggembur tanah, menggali lubang. 	 سبلوم ماتاهاري ممونچولكن ديري، دي مولا مڠڬمبور تانه، مڠڬالي لوبڠ.
Setiap satu lubang siap dikorek, dia akan berhenti dan bergerak mendapatkan satu mayat, lalu menarik dan menolak mayat itu ke dalam lubang tersebut. 	 ستياڤ ساتو لوبڠ سياڤ دكوريق، دي اكن برهنتي دان برڬرق منداڤتكن ساتو ميت، لالو مناريق دان منولق ميت ايت كدالم لوبڠ ترسبوت.
Bermula dengan jasad ayahanda, kemudian bondanya. 	 برمولا دڠن جسد ايهندا، كمودين بونداڽ.
Seterusnya, jasad yang paling hampir. 	 ستروسڽ، جسد يڠ ڤاليڠ همڤير.
Setiap kali mayat itu mahu dikambus, bibirnya akan meminta maaf. 	 ستياڤ كالي ميت ايت ماهو دكمبوس، بيبيرڽ اكن ممينتا معاف.
Tetapi tiada lagi air mata. 	 تتاڤي تياد لاڬي اءير مات.
Hatta, ketika mengebumikan jenazah ayahanda dan bondanya. 	 حتى، كتيک مڠبوميكن جنازه ايهندا دان بونداڽ.
Dia meminta maaf, dan hanya memandang mereka dengan pandangan redup. 	 دي ممينتا معاف، دان هاڽ ممندڠ مريک دڠن ڤندڠن ريدوڤ.
Jauh di dasar jiwa, dia bersumpah akan membalas dendam terhadap apa yang berlaku pada hari ini. 	 جاوه دداسر جيوا، دي برسومڤه اكن ممبالس دندم ترهادڤ اڤ يڠ برلاكو ڤد هاري اين.
Dia berterusan melakukan hal yang sama, berulang-ulang kali. 	 دي برتروسن ملاكوكن حال يڠ سام، براولڠ-اولڠ كالي.
Hanya berhenti ketika tiba waktu solat, dan makan minum sedikit sekadar untuk tenaga. 	 هاڽ برهنتي كتيک تيبا وقتو صلاة، دان ماكن مينوم سديكيت سقدر اونتوق تناݢ.
Tidak susah baginya mendapatkan makanan, memandangkan rumah-rumah di Perkampungan Gapura kosong semuanya. 	 تيدق سوسه باڬيڽ منداڤتكن ماكنن، ممندڠكن رومه٢ دڤركامڤوڠن ڬاڤورا كوسوڠ سمواڽ.
Rumah yang tidak terbakar sepenuhnya, masih tersedia bekalan makanan yang elok-elok. 	 رومه يڠ تيدق ترباكر سڤنوهڽ، ماسيه ترسديا بكلن ماكنن يڠ ايلوق٢.
Setiap kali mencangkul, dia hanya berfikir bagaimana mahu meneruskan hidup dan berazam untuk menyempurnakan dendamnya. 	 ستياڤ كالي منچڠكول، دي هاڽ برفيكير باڬايمان ماهو منروسكن هيدوڤ دان برعزم اونتوق مڽمڤورناكن دندمڽ.
Setiap hayunan cangkul, dia membayangkannya. 	 ستياڤ هايونن چڠكول، دي ممبايڠكنڽ.
Setiap kali cangkul menikam tanah, dia bersumpah akan melaksanakannya. 	 ستياڤ كالي چڠكول منيكم تانه، دي برسومڤه اكن ملقساناكنڽ.
Dia bagaikan sedang menggembur tanah untuk menanam benih tekadnya sendiri. 	 دي باڬايكن سدڠ مڠڬمبور تانه اونتوق منانم بنيه تيكدڽ سنديري.
Upacara ini berterusan selama seminggu. 	 اوڤاچارا اين برتروسن سلاما سميڠڬو.
Sehingga 523 mayat berjaya dikebumikan. 	 سهيڠݢ 523 ميت برجاي دكبوميكن.
Di hadapannya, terbentang 523 pusara. 	 دهادڤنڽ، تربنتڠ 523 ڤوسارا.
Angin menderu-deru, biasan pertembungan antara dia dan satu lembaga di hadapannya. 	 اڠين مندرو-درو، بياسن ڤرتمبوڠن انتارا دي دان ساتو لمباݢ دهادڤنڽ.
Semakin lama mereka bertarung, semakin jelas susuk lawannya itu. 	 سماكين لاما مريک برتاروڠ، سماكين جلس سوسوق لاونڽ ايت.
Seorang lelaki, berwajah garang dengan misai dan janggut yang sedikit tebal. 	 سأورڠ للاكي، برواجه ڬارڠ دڠن ميساي دان جڠڬوت يڠ سديكيت تبل.
Rambutnya pendek dan kemas, bertanjak megah, berpakaian pendekar yang diperbuat daripada kain yang terbaik lagi mahal. 	 رمبوتڽ ڤينديق دان كمس، برتنجق مڬه، برڤاكاين ڤنديكر يڠ دڤربوات درڤد كاءين يڠ ترباءيق لاڬي ماهل.
Kerisnya bukan senjata biasa-biasa. 	 كريسڽ بوكن سنجات بياسا٢.
Hanya mereka yang bertaraf laksamana mampu mempunyai keris sedemikian rupa. 	 هاڽ مريک يڠ برتارف لقسامان ممڤو ممڤوڽاءي كريس سدميكين روڤا.
Mereka sudah bertarung garang semenjak kelam dinihari sehingga terang mula merajai alam. 	 مريک سوده برتاروڠ ڬارڠ سمنجق كلم دينيهاري سهيڠݢ ترڠ مولا مراجاءي عالم.
Sekali-sekala, mereka bagaikan melayang saat menyerang atau mengelak serangan lawan. 	 سكالي-سكالا، مريک باڬايكن ملايڠ ساعت مڽرڠ اتاو مڠيلق سرڠن لاون.
Ibarat punya kesaktian tersendiri. 	 عبارت ڤوڽا كسقتين ترسنديري.
Masing-masing tidak terkalahkan. 	 ماسيڠ٢ تيدق تركالهكن.
Engkau boleh bertahan sebegini lama ya! Tidak hairanlah engkau mampu menumbangkan nama-nama besar di selatan ini!  Saukan cuba mencapai kepalanya. 	 اڠكاو بوليه برتاهن سبڬيني لاما يا! تيدق حيرانله اڠكاو ممڤو منومبڠكن نام٢ بسر دسلاتن اين!  ساءوقن چوبا منچاڤاي كڤالاڽ.
Dia tunduk tetapi dijamu pula dengan tujahan lutut lawan. 	 دي توندوق تتاڤي دجامو ڤولا دڠن تواجهن لوتوت لاون.
Tangkas dua lengan dinaikkan untuk mempertahankan diri. 	 تڠكس دوا لڠن دناءيقكن اونتوق ممڤرتاهنكن ديري.
Tubuhnya terangkat sekitar sehasta dari bumi. 	 توبوهڽ ترڠكت سكيتر سهستا دري بومي.
Tetapi engkau masih belum mampu menghadapi aku!   Tangan yang tadi cuba menyauk kepalanya, kini melawan arah dengan melepaskan pukulan silang. 	 تتاڤي اڠكاو ماسيه بلوم ممڤو مڠهادڤي اكو!  تاڠن يڠ تادي چوبا مڽاءوق كڤالاڽ، كيني ملاون اره دڠن ملڤسكن ڤوكولن سيلڠ.
Pantas dia mengangkat sebelah tangan dan kaki, mempertahankan kepala dan tubuh daripada menjadi mangsa. 	 ڤانتس دي مڠڠكت سبله تاڠن دان كاكي، ممڤرتاهنكن كڤالا دان توبوه درڤد منجادي مڠسا.
Namun, serangan pantas itu berisi tenaga yang begitu tinggi, membuatkan dia terpelanting ke tepi sebelum bergolek beberapa kali di lantai bumi. 	 نامون، سرڠن ڤانتس ايت برايسي تناݢ يڠ بڬيتو تيڠڬي، ممبواتكن دي ترڤلنتيڠ كتڤي سبلوم برڬوليق ببراڤ كالي دلنتاي بومي.
Bingkas dia bangkit dengan sebelah lutut dan tangan menongkat tubuh. 	 بيڠكس دي بڠكيت دڠن سبله لوتوت دان تاڠن منوڠكت توبوه.
Lawannya membuka tari silat, bagaikan memancing untuk dia memulakan serangan. 	 لاونڽ ممبوک تاري سيلت، باڬايكن ممنچيڠ اونتوق دي ممولاكن سرڠن.
Langkah si lawan itu kemas dan teratur. 	 لڠكه سي لاون ايت كمس دان تراتور.
Daripada buah-buah persilatannya, tidak mempamerkan sebarang kelemahan yang terbuka. 	 درڤد بواه٢ ڤرسيلتنڽ، تيدق ممڤاميركن سبارڠ كلمهن يڠ تربوک.
Tangannya perlahan-lahan beralun. 	 تاڠنڽ ڤرلاهن-لاهن برالون.
Seiring dia menarik nafas, tangan kiri merapati hadapan dada, sementara tangan kanan terjulur keluar. 	 سإيريڠ دي مناريق نفس، تاڠن كيري مراڤتي هادڤن دادا، سمنتارا تاڠن كانن ترجولور كلوار.
Ibu jari dilipat ke dalam telapak sedang jari-jemari lain terbuka lurus. 	 ايبو جاري دليڤت كدالم تلڤق سدڠ جاري-جماري لاين تربوک لوروس.
Pandangan redupnya memerhati lawan. 	 ڤندڠن ردوڤڽ ممرهاتي لاون.
Dia dan tetamu tanpa undangan itu telah bertukar puluhan jurus untuk beberapa ketika. 	 دي دان تتامو تنڤا اوندڠن ايت تله برتوكر  ڤولوهن جوروس اونتوق ببراڤ كتيک.
Sudah bersedia untuk tamatkan pertembungan ini?   Di manakah budak itu?  Bagai halilintar, suara itu menggegarkan Perkampungan Medini. 	 سوده برسديا اونتوق تمتكن ڤرتمبوڠن اين؟  دمانكه بودق ايت؟  باڬاي هليلينتر، سوارا ايت مڠڬڬركن ڤركامڤوڠن مديني.
Orang ramai yang ralit dengan urusan sendiri di tengah-tengah perkampungan tersebut, terperanjat besar melihat kehadiran sekumpulan lelaki lengkap bersenjata, didahului seorang lelaki bertubuh besar lagi sasa. 	 اورڠ راماي يڠ راليت دڠن اوروسن سنديري دتڠه-تڠه ڤركامڤوڠن ترسبوت، ترڤرنجت بسر مليهت كحاضيرن سكومڤولن للاكي لڠكڤ برسنجات، ددهولوءي سأورڠ للاكي برتوبوه بسر لاڬي ساس.
Tubuh sasa lelaki itu terselindung sebahagiannya di balik pakaian tebal yang diperbuat daripada kulit buaya. 	 توبوه ساس للاكي ايت ترسليندوڠ سبهاڬينڽ دباليق ڤاكاين تبل يڠ دڤربوات درڤد كوليت بوايا.
Tangan kanan memegang sebatang belantan besar lagi berduri, direhatkan di atas zirah pada bahu. 	 تاڠن كانن ممڬڠ سباتڠ بلنتن بسر لاڬي بردوري، دريحتكن دأتس زيراه ڤد باهو.
Mata lelaki itu terjegil memandang orang kampung yang terkulat-kulat dengan kehadirannya. 	 مات للاكي ايت ترجڬيل ممندڠ اورڠ كامڤوڠ يڠ تركولت-كولت دڠن كحاضيرنڽ.
Banyak urusan tergendala. 	 باڽق اوروسن ترݢندالا.
Yang sedang riuh berjual-beli di pasar, terhenti. 	 يڠ سدڠ ريوه برجوال-بلي دڤاسر، ترهنتي.
Yang sedang enak menjamu selera juga mencicip minuman di warung-warung, memalingkan kepala. 	 يڠ سدڠ اينق منجامو سليرا جوݢ منچيچيڤ مينومن دواروڠ-واروڠ، مماليڠكن كڤالا.
Di manakah Sang Kancil? Berani dia mempermain-mainkan aku!  Suara itu memetir lagi. 	 دمانكه سڠ كنچيل؟ براني دي ممڤرماءين-ماءينكن اكو!  سوارا ايت ممتير لاڬي.
Kali ini, banyak bahu terenjut kecut. 	 كالي اين، باڽق باهو ترانجوت كچوت.
Keadaan ini benar-benar membuatkan semua hilang bicara. 	 كأداءن اين بنر٢ ممبواتكن سموا هيلڠ بيچارا.
Bukanlah suatu perkara yang lumrah bagi seseorang yang berkuasa seperti lelaki itu bertamu ke perkampungan ini dengan rela. 	 بوكنله سواتو ڤركارا يڠ لومره باڬي سسأورڠ يڠ بركواس سڤرتي للاكي ايت برتامو كڤركامڤوڠن اين دڠن ريلا.
Sering orang bawahannya sahaja dikerah ke mari bagi mengutip cukai saban purnama. 	 سريڠ اورڠ باوهنڽ سهاج دكره كماري باڬي مڠوتيڤ چوكاي سابن ڤورنام.
Memandangkan tiada siapa yang menyahut pertanyaannya, lelaki itu mendengus kasar. 	 ممندڠكن تياد سياڤا يڠ مڽاهوت ڤرتاڽاءنڽ، للاكي ايت مندڠوس كاسر.
Dia menoleh ke arah kumpulan lelaki yang datang bersama-samanya. 	 دي منوليه كأره كومڤولن للاكي يڠ داتڠ برساما-سامڽ.
Mereka berpakaian hulubalang, zirah menyelimuti sebahagian tubuh, sementara sebahagian lagi diselimuti kain bermutu tinggi. 	 مريک برڤاكاين هولوبالڠ، زيراه مڽليموتي سبهاڬين توبوه، سمنتارا سبهاڬين لاڬي دسليموتي كاين برموتو تيڠڬي.
Bilangan mereka sekitar 30 orang. 	 بيلڠن مريک سكيتر 30 اورڠ.
Cari budak itu sampai ketemu!  Dua puluh lima orang berpecah ke merata arah sambil menghunus senjata masing-masing, sementara lima yang berbaki kekal di sisi lelaki tersebut. 	 چاري بودق ايت سمڤاي كتمو!  دوا ڤولوه ليم اورڠ برڤچه كمرات اره سمبيل مڠهونوس سنجات ماسيڠ٢، سمنتارا ليم يڠ برباقي ككل دسيسي للاكي ترسبوت.
Ini membuatkan orang ramai yang semenjak tadi terkulat-kulat, bertempiaran lari, risau akan keselamatan diri. 	 اين ممبواتكن اورڠ راماي يڠ سمنجق تادي تركولت-كولت، برتمڤيارن لاري، ريساو اكن كسلامتن ديري.
Ramai yang terlolong, risau menjadi mangsa keadaan. 	 راماي يڠ ترلولوڠ، ريساو منجادي مڠسا كأداءن.
Dari kejauhan, di sebuah warung, keadaan itu diperhatikan oleh ramai orang yang sedang membasahkan tekak. 	 دري كجاءوهن، دسبواه واروڠ، كأداءن ايت دڤرهاتيكن اوليه راماي اورڠ يڠ سدڠ ممباسهكن تكق.
Tidak sedikit yang kelam-kabut angkat kaki saat melihat kumpulan manusia itu mula berpecah dan bergerak dengan senjata nan terhunus. 	 تيدق سديكيت يڠ كلم-كابوت اڠكت كاكي ساعت مليهت كومڤولن ماءنسي ايت مولا برڤچه دان برڬرق دڠن سنجات نن ترهونوس.
Namun, sebahagian kecil masih menanti dan terus memerhati keadaan. 	 نامون، سبهاڬين كچيل ماسيه مننتي دان تروس ممرهاتي كأداءن.
Apalah onar Sang Kancil kali ini. 	 اڤاله اونر سڠ كنچيل كالي اين.
Tentunya melampau kalau si Bagak sendiri turun ke mari. 	 تنتوڽ ملمڤاو كالاو سي باڬق سنديري تورون كماري.
Salah seorang lelaki yang masih menanti kepada rakannya yang turut memerhati. 	 ساله سأورڠ للاكي يڠ ماسيه مننتي كڤد راكنڽ يڠ توروت ممرهاتي.
Nakal sangat budaknya. 	 ناكل ساڠت بودقڽ.
Macam-macam ulahnya. 	 ماچم٢ اولهڽ.
Suka benar menyakat orang. 	 سوک بنر مڽاكت اورڠ.
Entah apa anginnya, kebelakangan ini suka benar dia bermain berhampiran sempadan istana si Bagak itu. 	 انته اڤ اڠينڽ، كبلاكڠن اين سوک بنر دي برماءين برهمڤيرن سمڤادن ايستان سي باڬق ايت.
Pasti dia ada mempersendakan si Bagak. 	 ڤستي دي اد ممڤرسنداكن سي باڬق.
Menempah maut. 	 منمڤه موت.
Perkampungan kita pula menjadi mangsa. 	 ڤركامڤوڠن كيت ڤولا منجادي مڠسا.
Kedua-duanya menggeleng. 	 كدوا-دواڽ مڠڬيليڠ.
Mereka kemudian melihat salah seorang daripada kumpulan manusia tadi mula bergerak ke arah warung tempat mereka berada. 	 مريک كمودين مليهت ساله سأورڠ درڤد كومڤولن ماءنسي تادي مولا برڬرق كأره واروڠ تمڤت مريک براد.
Sudah, aku mahu tutup warung. 	 سوده، اكو ماهو توتوڤ واروڠ.
Aku tidak mahu jadi mangsa. 	 اكو تيدق ماهو جادي مڠسا.
Bayar kemudian!  Tuan punya warung mula menarik kepingan-kepingan papan yang menjadi penutup kepada kawasan dalaman warungnya. 	 باير كمودين! توان ڤوڽا واروڠ مولا مناريق كڤيڠن٢ ڤاڤن يڠ منجادي ڤنوتوڤ كڤد كاوسن دالمن واروڠڽ.
Dua sahabat tadi baru menyedari yang mereka berdua sahaja tinggal di warung itu, bersama seorang lagi lelaki di meja berhampiran. 	 دوا صحابة تادي بارو مڽدري يڠ مريک بردوا سهاج تيڠڬل دواروڠ ايت، برسام سأورڠ لاڬي للاكي دميجا برهمڤيرن.
Mari kita beransur. 	 ماري كيت برانسور.
Mari. 	 ماري.
Eh? Salah seorang daripada dua sahabat itu menoleh. 	 إيه؟ ساله سأورڠ درڤد دوا صحابة ايت منوليه.
Engkau tidak mahu angkat kaki? Dia memandang seorang lelaki, segak bertanjak dan berpakaian kemas tetapi karung kain yang menemaninya jelas menunjukkan yang pemuda itu adalah seorang pengembara. 	 اڠكاو تيدق ماهو اڠكت كاكي؟ دي ممندڠ سأورڠ للاكي، سيڬق برتنجق دان برڤاكاين كمس تتاڤي كاروڠ كاءين يڠ منمانيڽ جلس منونجوقكن يڠ ڤمودا ايت اداله سأورڠ ڤڠمبارا.
Lelaki itu menoleh ke arah mereka. 	 للاكي ايت منوليه كأره مريک.
Segaris parut besar lagi panjang, dari bawah rahang kanan hingga hampir mencecah mata, terpamer. 	 سڬاريس ڤاروت بسر لاڬي ڤنجڠ، دري باوه راهڠ كانن هيڠݢ همڤير منچچه مات، ترڤامير.
Terkejut dua sahabat itu saat melihat parut tersebut. 	 تركجوت دوا صحابة ايت ساعت مليهت ڤاروت ترسبوت.
Engkau ini. 	 اڠكاو اين.
Hoi, beritahu aku di mana budak yang bergelar Sang Kancil itu? Satu suara mencantas kalam yang mahu dituturkan si sahabat tersebut. 	 هوي، بريتاهو اكو دمان بودق يڠ برڬلر سڠ كنچيل ايت؟ ساتو سوارا منچنتس كلام يڠ ماهو دتوتوركن سي صحابة ترسبوت.
Dua sahabat tadi menoleh. 	 دوا صحابة تادي منوليه.
Tiga orang hulubalang Bagak Durjana sudah tiba ke warung tersebut. 	 تيݢ اورڠ هولوبالڠ باڬق دورجان سوده تيبا كواروڠ ترسبوت.
Dia anak yatim piatu. 	 دي انق يتيم ڤياتو.
Tiada rumah. 	 تياد رومه.
Hidup di jalanan. 	 هيدوڤ دجالنن.
Dia boleh berada di mana-mana. 	 دي بوليه براد دمانا-مان.
Malah, mungkin telah melarikan diri! Salah seorang daripada dua sahabat itu bersuara. 	 ماله، موڠكين تله ملاريكن ديري! ساله سأورڠ درڤد دوا صحابة ايت برسوارا.
Jadi, engkau kenal dia? Sebilah pedang dihunus dari sarung, terus diacu ke leher si sahabat yang berbicara tadi. 	 جادي، اڠكاو كنل دي؟ سبيله ڤدڠ دهونوس دري سأروڠ، تروس دأچو كليهير سي صحابة يڠ بربيچارا تادي.
Ikut kami sekarang!  Dua hulubalang yang lain memanjangkan tombak masing-masing, memukul bahu kedua-dua sahabat tersebut agar merapat. 	 ايكوت كامي سكارڠ!  دوا هولوبالڠ يڠ لاين ممنجڠكن تومبق ماسيڠ٢، مموكول باهو كدوا-دوا صحابة ترسبوت اڬر مراڤت.
Dua sahabat itu terketar-ketar. 	 دوا صحابة ايت تركتار-كتار.
Wajah mereka pucat. 	 واجه مريک ڤوچت.
Sesal memagut-magut jiwa kerana mereka tidak angkat kaki lebih awal seperti yang lain. 	 سسل مماڬوت٢ جيوا كران مريک تيدق اڠكت كاكي لبيه اول سڤرتي يڠ لاءين.
Bagai baru menyedari kehadiran si pengembara di meja berhampiran, hulubalang-hulubalang Bagak Durjana itu terbega kehairanan dengan ketenangan yang dipamerkan oleh lelaki tersebut. 	 باڬاي بارو مڽدري كحاضيرن سي ڤڠمبارا دميجا برهمڤيرن، هولوبالڠ٢ باڬق دورجان ايت تربيڬا كحيرانن دڠن كتنڠن يڠ دڤاميركن اوليه للاكي ترسبوت.
Lelaki berparut itu bersahaja dan tenang mencicip minuman daripada reruas buluh yang menjadi bekas minuman di warung itu. 	 للاكي برڤاروت ايت برسهاج دان تنڠ منچيچيڤ مينومن درڤد ررواس بولوه يڠ منجادي بكس مينومن دواروڠ ايت.
Pandangannya kekal terpaku ke arah Bagak Durjana. 	 ڤندڠنڽ ككل ترڤاكو كأره باڬق دورجان.
Langsung tidak memerhatikan pertembungan antara lima manusia yang berhampiran dirinya. 	 لڠسوڠ تيدق ممرهاتيكن ڤرتمبوڠن انتارا ليم ماءنسي يڠ برهمڤيرن ديريڽ.
Ewah, ewah, engkau buat bodoh saja ya!  Acah-acah berani ya?  Berlagak hebat!  Ketiga-tiga hulubalang Bagak Durjana itu mengalihkan perhatian kepada lelaki tersebut. 	 إيوه، إيوه، اڠكاو بوات بودوه ساج يا!  اچه٢ براني يا؟  برلاڬق هيبت! كتيݢا-تيݢ هولوبالڠ باڬق دورجان ايت مڠاليهكن ڤرهاتين كڤد للاكي ترسبوت.
Tercalar angkuh masing-masing apabila ada yang tidak langsung mempamerkan rasa takut mahupun hormat saat berhadapan dengan mereka. 	 ترچالر اڠكوه ماسيڠ٢ اڤابيلا اد يڠ تيدق لڠسوڠ ممڤاميركن راس تاكوت ماهوڤون حرمت ساعت برهادڤن دڠن مريک.
Celaka!  Kendatipun begitu, lelaki tersebut masih tidak memandang akan mereka. 	 چلاک!  كنداتيڤون بڬيتو، للاكي ترسبوت ماسيه تيدق ممندڠ اكن مريک.
Dua hulubalang Bagak Durjana yang bertombak mula melibas senjata masing-masing. 	 دوا هولوبالڠ باڬق دورجان يڠ برتومبق مولا مليبس سنجات ماسيڠ٢.
Bunyi meja kayu kerkecai seribu menggegar suasana. 	 بوڽي ميجا كايو بركچاي سريبو مڠݢݢر سواسان.
Habuk dan debu naik berkepul-kepul, mengaburkan pandangan. 	 هابوق دان دبو ناءيق بركڤول-كڤول، مڠابوركن ڤندڠن.
Tanpa disangka-sangka, sepasang tangan keluar dari kepulan habuk dan debu itu lalu mencapai kedua-dua batang tombak. 	 تنڤا دسڠکا-سڠک، سڤاسڠ تاڠن كلوار دري كڤولن هابوق دان دبو ايت لالو منچاڤاي كدوا-دوا باتڠ تومبق.
Belum sempat hulubalang-hulubalang Bagak Durjana memberikan tindak balas, batang-batang tombak itu telah dipatahkan dan bilah-bilahnya dilempar menembusi kepala pemilik-pemiliknya. 	 بلوم سمڤت هولوبالڠ٢ باڬق دورجان ممبريكن تيندق بالس، باتڠ٢ تومبق ايت تله دڤاتهكن دان بيله-بيلهڽ دليمڤر منمبوسي كڤالا ڤميليک-ڤميليكڽ.
Daripada tiga, tinggal seorang hulubalang Bagak Durjana, sedang terbelalak. 	 درڤد تيݢ، تيڠڬل سأورڠ هولوبالڠ باڬق دورجان، سدڠ تربلالق.
Terkejut amat dengan apa yang berlaku. 	 تركجوت امت دڠن اڤ يڠ برلاكو.
Si pengembara yang berparut di pipi itu sudah berdiri di hadapannya. 	 سي ڤڠمبارا يڠ برڤاروت دڤيڤي ايت سوده برديري دهادڤنڽ.
Pandangan lelaki itu tidak tajam, redup dan tenang sahaja. 	 ڤندڠن للاكي ايت تيدق تاجم، ردوڤ دان تنڠ سهاج.
Tetapi entah mengapa, gerun bagaikan menyerkup jiwa hulubalang Bagak Durjana yang berseorangan di situ pada ketika itu. 	 تتاڤي انته مڠاڤ، ڬرون باڬايكن مڽركوڤ جيوا هولوبالڠ باڬق دورجان يڠ برسأورڠن دسيتو ڤد كتيک ايت.
Dua sahabat yang tadinya hampir menjadi mangsa, juga terpaku disambar kagum saat melihat apa yang sedang berlaku di hadapan mereka berdua. 	 دوا صحابة يڠ تاديڽ همڤير منجادي مڠسا، جوݢ ترڤاكو دسمبر كاڬوم ساعت مليهت اڤ يڠ سدڠ برلاكو دهادڤن مريک بردوا.
Hulubalang Bagak Durjana yang masih berdiri, mengetap geraham. 	 هولوبالڠ باڬق دورجان يڠ ماسيه برديري، مڠتڤ ڬراهم.
Hulu pedang dipegangnya erat. 	 هولو ڤدڠ دڤڬڠڽ ارت.
Tanpa amaran, dia terus melibas senjata tersebut ke arah lelaki berparut itu. 	 تنڤا امرن، دي تروس مليبس سنجات ترسبوت كأره للاكي برڤاروت ايت.
Walaupun libasan tersebut pantas, tetapi pergerakan itu terhenti tatkala pergelangan tangannya disambut telapak tangan lawan. 	 والاوڤون ليبسن ترسبوت ڤانتس، تتاڤي ڤرڬرقن ايت ترهنتي تتكالا ڤرڬلڠن تاڠنڽ دسمبوت تلڤق تاڠن لاون.
Lelaki berparut itu kemudian menarik hulubalang Bagak Durjana tersebut ke hadapan, sebelum satu penumbuk dilepaskan ke wajah. 	 للاكي برڤاروت ايت كمودين مناريق هولوبالڠ باڬق دورجان ترسبوت كهادڤن، سبلوم ساتو ڤنومبوق دلڤسكن كواجه.
Hulubalang Bagak Durjana itu terpelanting, menghentam sebuah meja. 	 هولوبالڠ باڬق دورجان ايت ترڤلنتيڠ، مڠهنتم سبواه ميجا.
Meja itu berkecai dihempap tubuhnya. 	 ميجا ايت بركچاي دهمڤاڤ توبوهڽ.
Erang kesakitan melatari suasana di sekitar warung tersebut. 	 ارڠ كساكيتن ملاتاري سواسان دسكيتر واروڠ ترسبوت.
Jika engkau mahu terus hidup, sebaiknya terus berbaring. 	 جک اڠكاو ماهو تروس هيدوڤ، سباءيقڽ تروس برباريڠ.
Jika tidak, engkau akan mengekori dua rakanmu ke alam barzakh. 	 جک تيدق، اڠكاو اكن مڠيكوري دوا راكنمو كعالم برزخ.
Lelaki berparut itu bersuara perlahan tetapi jelas, sambil saling menepuk kedua-dua belah tangannya bagi mengenyahkan debu. 	 للاكي برڤاروت ايت برسوارا ڤرلاهن تتاڤي جلس، سمبيل ساليڠ منڤوق كدوا-دوا بله تاڠنڽ باڬي مڠڽهكن دبو.
Hulubalang Bagak Durjana itu menarik nafas panjang sebelum terkulai. 	 هولوبالڠ باڬق دورجان ايت مناريق نفس ڤنجڠ سبلوم تركولاي.
Hilang kesedaran di situ juga walau hanya menerima satu tumbukan. 	 هيلڠ كسدرن دسيتو جوݢ والاو هاڽ منريما ساتو تومبوقن.
Jelas, tumbukan itu bukan tumbukan biasa-biasa. 	 جلس، تومبوقن ايت بوكن تومبوقن بياسا٢.
Dua sahabat yang semenjak tadi membatu, berhasrat mendapatkan si pengembara bagi mengungkapkan rasa kagum dan berterima kasih. 	 دوا صحابة يڠ سمنجق تادي ممباتو، برحسرت منداڤتكن سي ڤڠمبارا باڬي مڠوڠكڤكن راس كاڬوم دان برتريما كاسيه.
Namun, baru sahaja mereka mahu melangkah, lelaki berparut di pipi itu telah keluar dari warung. 	 نامون، بارو سهاج مريک ماهو ملڠكه، للاكي برڤاروت دڤيڤي ايت تله كلوار دري واروڠ.
Mereka mahu memanggil si pengembara  tersebut, tetapi terlihat pula seorang budak sedang diseret oleh dua lelaki bersenjata bagi menghadap lelaki yang bertubuh sasa. 	 مريک ماهو ممڠڬيل سي ڤڠمبارا ترسبوت، تتاڤي ترليهت ڤولا سأورڠ بودق سدڠ دسيريت اوليه دوا للاكي برسنجات باڬي مڠهادڤ للاكي يڠ برتوبوه ساس.
Itu Sang Kancil!  Dia telah ditangkap!  Dua sahabat itu saling berpandangan sebelum sama-sama mengerling kepada si pengembara yang telah menyelamatkan mereka berdua. 	 ايت سڠ كنچيل!  دي تله دتڠكڤ!  دوا صحابة ايت ساليڠ برڤندڠن سبلوم سام٢ مڠرليڠ كڤد سي ڤڠمبارا يڠ تله مڽلامتكن مريک بردوا.
Pada masa yang sama, budak itu ditolak kasar hingga berdiri sekitar sedepa dari Bagak Durjana. 	 ڤد ماس يڠ سام، بودق ايت دتولق كاسر هيڠݢ برديري سكيتر سدڤا دري باڬق دورجان.
Waduh, Tuan Bagak, begini sekali tuan berminat dengan silap mataku. 	 وادوه، توان باڬق، بڬيني سكالي توان برمينت دڠن سيلڤ ماتكو.
Aku terharu! Budak itu kelihatan bersahaja, namun ada getaran pada nada suaranya. 	 اكو ترهارو! بودق ايت كليهتن برسهاج، نامون اد ڬترن ڤد نادا سواراڽ.
Jelas, ada gerun dan risau sedang bergelora dalam dada. 	 جلس، اد ڬرون دان ريساو سدڠ برڬلورا دالم دادا.
Tetapi senyuman pada bibirnya cuba menyembunyikan semua itu. 	 تتاڤي سڽومن ڤد بيبيرڽ چوبا مڽمبوڽيكن سموا ايت.
Bagak Durjana mendengus garang. 	 باڬق دورجان مندڠوس ڬارڠ.
Engkau telah menghina aku dan orang-orangku. 	 اڠكاو تله مڠهينا اكو دان اورڠ-اورڠكو.
Engkau fikir engkau boleh terus hidup?! Belantan berduri dihentakkan ke tanah. 	 اڠكاو فيكير اڠكاو بوليه تروس هيدوڤ؟! بلنتن بردوري دهنتقكن كتانه.
Budak yang bergelar Sang Kancil itu menelan liur saat melihat saiz belantan berduri tersebut. 	 بودق يڠ برڬلر سڠ كنچيل ايت منلن ليور ساعت مليهت ساءيز بلنتن بردوري ترسبوت.
Namun, digagahi dirinya untuk terus tersenyum dan menatap tepat wajah Bagak Durjana. 	 نامون، دڬاڬهي ديريڽ اونتوق تروس ترسڽوم دان مناتڤ تڤت واجه باڬق دورجان.
Tuan Bagak yang mulia, aku hanya bersenda. 	 توان باڬق يڠ موليا، اكو هاڽ برسندا.
Tuan pasti berjiwa besar, selayaknya insan perkasa dan berkuasa seperti tuan. 	 توان ڤستي برجيوا بسر، سلايقڽ انسان ڤركاس دان بركواس سڤرتي توان.
Sang Kancil tersengih-sengih, bermain kata-kata. 	 سڠ كنچيل ترسڠيه-سڠيه، برماءين كات٢.
Bergurau dengan meluku kepala aku dan orang-orangku?  Hulubalang-hulubalang Bagak Durjana yang tadi bertebaran, mula kembali ke sisi tuan mereka. 	 برڬوراو دڠن ملوكو كڤالا اكو دان اورڠ-اورڠكو؟  هولوبالڠ٢ باڬق دورجان يڠ تادي برتبارن، مولا كمبالي كسيسي توان مريک.
Orang ramai yang tadi bertempiaran lari, sebahagian kembali untuk melihat apa yang bakal berlaku. 	 اورڠ راماي يڠ تادي برتمڤيارن لاري، سبهاڬين كمبالي اونتوق مليهت اڤ يڠ باكل برلاكو.
Masing-masing mahu mengetahui akan nasib Sang Kancil yang memang terkenal dengan kenakalannya. 	 ماسيڠ٢ ماهو مڠتاهوءي اكن نصيب سڠ كنچيل يڠ ميمڠ تركنل دڠن كناكلنڽ.
Kali ini, kenakalan Sang Kancil bakal memakan diri. 	 كالي اين، كناكلن سڠ كنچيل باكل مماكن ديري.
Tuan Bagak yang minta aku menghiburkan kalian dengan silap mata. 	 توان باڬق يڠ مينتا اكو مڠهيبوركن كالين دڠن سيلڤ مات.
Maka itulah yang aku usahakan. 	 مک ايتوله يڠ اكو اوسهاكن.
Tinggal, kalian saja tidak terhibur. 	 تيڠڬل، كالين ساج تيدق ترهيبور.
Kerana itu bukan hiburan. 	 كران ايت بوكن هيبورن.
Itu hinaan, jahanam. 	 ايت هيناءن، جهنم.
Engkau mempergunakan nama Jagat Suci bagi membodohkan kami!  Itulah hiburan. 	 اڠكاو ممڤرڬوناكن نام جاڬت سوچي باڬي ممبودوهكن كامي!  ايتله هيبورن.
Aku terhibur. 	 اكو ترهيبور.
Satu dua tiga lekuk, jantan betina aku ketuk. 	 ساتو دوا تيݢ لكوق، جنتن بتينا اكو كتوق.
Budak itu ketawa berdekah-dekah. 	 بودق ايت كتاوا بردكه-دكه.
Kalian sangka aku adalah Jagat Suci yang menyamar sebagai seorang budak. 	 كالين سڠک اكو اداله جاڬت سوچي يڠ مڽامر سباڬاي سأورڠ بودق.
Beratur kalian menuruti arahanku. 	 براتور كالين منوروتي ارهنكو.
Apakah kalian baru sedar setelah lama aku meninggalkan istanamu?  Budak jahanam! Belantan berduri diangkat tinggi. 	 اڤاكه كالين بارو سدر ستله لاما اكو منيڠڬلكن ايستانمو؟  بودق جهنم! بلنتن بردوري دأڠكت تيڠڬي.
Tarikan nafas orang ramai kedengaran, seolah-olah tidak menyangka bahawa nyawa Sang Kancil bakal tamat dalam beberapa saat lagi. 	 تاريقن نفس اورڠ راماي كدڠرن، سأوله-اوله تيدق مڽڠک بهاوا ڽاوا سڠ كنچيل باكل تمت دالم ببراڤ ساعت لاڬي.
Hukuman mati untuk engkau, budak! Belantan berduri dilibas sekuat hati. 	 حكومن ماتي اونتوق اڠكاو، بودق! بلنتن بردوري دليبس سقوات هاتي.
Angin kuat tidak semena-mena menerpa, membuatkan debu-debu kencang berterbangan ke udara, berkepul-kepul menutupi suasana. 	 اڠين قوات تيدق سمنا-منا منرڤا، ممبواتكن دبو٢ كنچڠ برتربڠن كأودارا، بركڤول-كڤول منوتوڤي سواسان.
Nasib Sang Kancil menjadi tanda tanya. 	 نصيب سڠ كنچيل منجادي تندا تاڽ.
Orang ramai yang memerhati, saling berebut-rebut untuk berada di barisan paling hadapan bagi melihat pengakhiran budak nakal itu. 	 اورڠ راماي يڠ ممرهاتي، ساليڠ بربوت-ربوت اونتوق براد دباريسن ڤاليڠ هادڤن باڬي مليهت ڤڠأخيرن بودق ناكل ايت.
Kendatipun begitu, ketika kepulan-kepulan debu tersebut belum benar-benar berpapasan, Bagak Durjana dapat merasakan sesuatu yang aneh. 	 كنداتيڤون بڬيتو، كتيک كڤولن٢ دبو ترسبوت بلوم بنر٢ برڤاڤسن، باڬق دورجان داڤت مراساكن سسواتو يڠ انيه.
Belantan berduri itu tidak menjejak tanah, bagaikan tersekat di tengah-tengah pergerakan. 	 بلنتن بردوري ايت تيدق منججق تانه، باڬايكن ترسكت دتڠه-تڠه ڤرڬرقن.
Hanya deruan angin yang terbawa ke bumi. 	 هاڽ دروان اڠين يڠ ترباوا كبومي.
Nirnama. 	 نيرنام.
Engkau betul-betul tiba! Suara Sang Kancil kedengaran di balik kepulan-kepulan debu yang perlahan-lahan menghilang dibawa angin. 	 اڠكاو بتول٢ تيبا! سوارا سڠ كنچيل كدڠرن دباليق كڤولن٢ دبو يڠ ڤرلاهن-لاهن مڠهيلڠ دباوا اڠين.
Terzahirlah seorang lelaki bertubuh sederhana dan berperawakan pendekar, sedang menahan belantan berduri dengan hanya sebelah tangan. 	 ترظاهيرله سأورڠ للاكي برتوبوه سدرهان دان برڤراوقن ڤنديكر، سدڠ مناهن بلنتن بردوري دڠن هاڽ سبله تاڠن.
Sebilah keris terhunus, menikam belantan berduri itu, menyekatnya daripada mengapa-apakan Sang Kancil. 	 سبيله كريس ترهونوس، منيكم بلنتن بردوري ايت، مڽكتڽ درڤد مڠاڤا-اڤاكن سڠ كنچيل.
Terbelalak Bagak Durjana. 	 تربلالق باڬق دورجان.
Hulubalang-hulubalangnya turut terpana. 	 هولوبالڠ-هولوبالڠڽ توروت ترڤان.
Bagak Durjana bukanlah orang yang lemah, dan libasan tadi penuh berkuasa. 	 باڬق دورجان بوكنله اورڠ يڠ لمه، دان ليبسن تادي ڤنوه بركواس.
Susuk tubuh sederhana lelaki di hadapan mereka kini mustahil mampu menghalang serangan tadi. 	 سوسوق توبوه سدرهان للاكي دهادڤن مريک كيني مستحيل ممڤو مڠهالڠ سرڠن تادي.
Apatah lagi dengan hanya sebelah tangan. 	 اڤاته لاڬي دڠن هاڽ سبله تاڠن.
Tidak dapat diterjemah keadaan ini oleh akal!  Engkau mengotakan kata-katamu. 	 تيدق داڤت دترجمه كأداءن اين اوليه عقل!  اڠكاو مڠوتاكن كات-كاتمو.
Aku kagum, Sang Kancil. 	 اكو كاڬوم، سڠ كنچيل.
Lelaki bertubuh sederhana dan berperawakan pendekar itu memandang Sang Kancil. 	 للاكي برتوبوه سدرهان دان برڤراوقن ڤنديكر ايت ممندڠ سڠ كنچيل.
Budak itu ketawa kecil. 	 بودق ايت كتاوا كچيل.
Sudah aku nyatakan, aku mampu membuat Bagak Durjana meninggalkan istananya!   Satu garis nipis terukir pada bibir lelaki berparut tersebut. 	 سوده اكو ڽاتكن، اكو ممڤو ممبوات باڬق دورجان منيڠڬلكن ايستانڽ!  ساتو ڬاريس نيڤيس تراوكير ڤد بيبير للاكي برڤاروت ترسبوت.
Dahi Bagak Durjana berkerut seribu. 	 داهي باڬق دورجان بركروت سريبو.
Apa yang sedang berlaku?  Dia berasa terhina. 	 اڤ يڠ سدڠ برلاكو؟  دي براس ترهينا.
Segera dia mengangkat belantan berduri untuk melakukan serangan yang seterusnya. 	 سڬرا دي مڠڠكت بلنتن بردوري اونتوق ملاكوكن سرڠن يڠ ستروسڽ.
Namun, senjata itu tidak dapat digerakkan. 	 نامون، سنجات ايت تيدق داڤت دڬرقكن.
Kerutan pada dahinya tambah berlapis-lapis. 	 كروتن ڤد داهيڽ تمبه برلاڤيس-لاڤيس.
Lelaki di hadapannya itu jelas sedang mengenakan suatu tenaga kepada keris yang sedang menikam belantan berduri tersebut. 	 للاكي دهادڤنڽ ايت جلس سدڠ مڠناكن سواتو تناݢ كڤد كريس يڠ سدڠ منيكم بلنتن بردوري ترسبوت.
Hapuskan mereka berdua! Bagak Durjana melaung. 	 هاڤوسكن مريک بردوا! باڬق دورجان ملاءوڠ.
Serang! Dua puluh tujuh hulubalang Bagak Durjana menyerbu serentak. 	 سرڠ! دوا ڤولوه توجوه هولوبالڠ باڬق دورجان مڽربو سرنتق.
Engkau perlu menjauh, Nadim!  Lelaki itu memanjangkan kakinya, menolak Sang Kancil dengan suatu daya yang tidak menyakitkan, tetapi cukup kuat untuk menghantar budak itu melayang ke tempat kerumunan ramai. 	 اڠكاو ڤرلو منجاءوه، نديم!  للاكي ايت ممنجڠكن كاكيڽ، منولق سڠ كنچيل دڠن سواتو داي يڠ تيدق مڽاكيتكن، تتاڤي چوكوڤ قوات اونتوق مڠهنتر بودق ايت ملايڠ كتمڤت كرومونن راماي.
Sang Kancil disambut oleh orang-orang Perkampungan Medini. 	 سڠ كنچيل دسمبوت اوليه اورڠ٢ ڤركامڤوڠن مديني.
Siapakah pendekar muda itu, Nadim?  Beberapa orang kampung mula menggerumuni Sang Kancil. 	 سياڤاكه ڤنديكر مودا ايت، نديم؟  ببراڤ اورڠ كامڤوڠ مولا مڠروموني سڠ كنچيل.
Ikatan pada tangannya dilucutkan. 	 ايكتن ڤد تاڠنڽ دلوچوتكن.
Budak yang dipanggil Nadim itu tersenyum besar. 	 بودق يڠ دڤڠڬيل نديم ايت ترسڽوم بسر.
Itulah Nirnama!  Cerita dongeng itu?  Yang dikatakan telah berkelana ke merata tempat, membantu ramai orang?  Insan sakti?  Hidung Sang Kancil mula kembang semangkuk. 	 ايتله نيرنام!  چريتا دوڠيڠ ايت؟  يڠ دكاتاكن تله بركلنا كمرات تمڤت، ممبنتو راماي اورڠ؟  انسان سقتي؟  هيدوڠ سڠ كنچيل مولا كمبڠ سمڠكوق.
Senyuman semakin melebar. 	 سڽومن سماكين مليبر.
Benar!   Orang ramai mula membulatkan perhatian kepada medan pertarungan. 	 بنر!  واهاي تتوان دڠرله بريتا نيرنام تيبا مڽاه دريتا دكالا سورم دياله ڤليتا ڤڠهاڤوس نيستا مڽيليه ݢايتا  ليهتله لاݢق باݢق دورجان تادي برلاݢق كيني ترڤان سي هولوبالڠ باكل مران نيرنام داتڠ باوا بنچان  باواله ماري ليكور دلاڤن برسنجات بسي بركلڠكڤن ڤوكولن سقتي توجه كدڤن سبنتر ننتي بركاءين كاڤن   اورڠ راماي مولا ممبولتكن ڤرهاتين كڤد ميدن ڤرتاروڠن.
Lelaki bertubuh sederhana dan berperawakan pendekar yang bergelar Nirnama itu lincah bertarung menentang konco-konco Bagak Durjana. 	 للاكي برتوبوه سدرهان دان برڤراوقن ڤنديكر يڠ برڬلر نيرنام ايت لينچه برتاروڠ مننتڠ كونچو٢ باڬق دورجان.
Walaupun berhadapan banyak lawan, lelaki itu tetap tenang. 	 والاوڤون برهادڤن باڽق لاون، للاكي ايت تتڤ تنڠ.
Setiap serangan dielak dengan baik, ada yang disambut, ada yang ditangkis. 	 ستياڤ سرڠن دإيلق دڠن باءيق، اد يڠ دسمبوت، اد يڠ دتڠكيس.
Setiap lawan yang merapati, dihabiskan dalam satu serangan sahaja. 	 ستياڤ لاون يڠ مراڤتي، دهابيسكن دالم ساتو سرڠن سهاج.
Setiap serangan akan dibalasnya dengan tikaman pada kerongkong, kepala atau jantung lawan. 	 ستياڤ سرڠن اكن دبالسڽ دڠن تيكامن ڤد كروڠكوڠ، كڤالا اتاو جنتوڠ لاون.
Setelah beberapa ketika, dua puluh nyawa melayang. 	 ستله ببراڤ كتيک، دوا ڤولوه ڽاوا ملايڠ.
Nirnama masih kekal berdiri. 	 نيرنام ماسيه ككل برديري.
Tujuh lawan yang berbaki, mula teragak-agak untuk menyerang apabila melihat rakan-rakan mereka hanya tinggal jasad-jasad yang tidak lagi bernyawa. 	 توجوه لاون يڠ برباقي، مولا تراڬق-اڬق اونتوق مڽرڠ اڤابيلا مليهت راكن٢ مريک هاڽ تيڠڬل جسد٢ يڠ تيدق لاڬي برڽاوا.
Bagak Durjana tidak mampu untuk bersuara, apatah lagi mahu mengherdik sikap pengecut orang-orangnya. 	 باڬق دورجان تيدق ممڤو اونتوق برسوارا، اڤاته لاڬي ماهو مڠهرديق سيكڤ ڤڠچوت اورڠ-اورڠڽ.
Dia sendiri tidak berkelip mata. 	 دي سنديري تيدق بركليڤ مات.
Gerun bersadur takjub. 	 ڬرون برسادور تعجوب.
Tengkuknya meremang. 	 تڠكوقڽ مرمڠ.
Mungkin inilah yang sedang dirasai tujuh hulubalangnya yang masih bernyawa. 	 موڠكين اينله يڠ سدڠ دراساءي توجوه هولوبالڠڽ يڠ ماسيه برڽاوا.
Ketujuh-tujuhnya saling berpandangan, bagaikan meminta yang lain mara terlebih dahulu. 	 كتوجوه-توجوهڽ ساليڠ برڤندڠن، باڬايكن ممينتا يڠ لاءين مارا ترلبيه دهولو.
Usah dibazirkan nyawa. 	 اوسه دبذيركن ڽاوا.
Tidak pernah salah berundur. 	 تيدق ڤرنه ساله براوندور.
Lebih baik hidup dalam kehinaan hari ini untuk harapan hari esok, berbanding terus mati dalam kesia-siaan. 	 لبيه باءيق هيدوڤ دالم كهيناءن هاري اين اونتوق هارڤن هاري ايسوق، بربنديڠ تروس ماتي دالم كسيا-سياءن.
Nirnama berbicara lembut. 	 نيرنام بربيچارا لمبوت.
Bagak Durjana mengetap geraham. 	 باڬق دورجان مڠتڤ ڬراهم.
Bunyinya dapat didengari yang lain. 	 بوڽيڽ داڤت ددڠري يڠ لاءين.
Dia seperti sedang melawan gerun yang mahu menyerkup diri. 	 دي سڤرتي سدڠ ملاون ڬرون يڠ ماهو مڽركوڤ ديري.
Aib yang diterima hari ini amat besar. 	 عاءيب يڠ دتريما هاري اين امت بسر.
Belum pernah ada orang yang berani serta mampu berhadapan dengannya seperti ini. 	 بلوم ڤرنه اد اورڠ يڠ براني سرتا ممڤو برهادڤن دڠنڽ سڤرتي اين.
Engkau sebenarnya siapa? Apa tujuan engkau ke mari? Hanya mahu membantu orang yang kesusahan. 	 اڠكاو سبنرڽ سياڤا؟ اڤ توجوان اڠكاو كماري؟  هاڽ ماهو ممبنتو اورڠ يڠ كسوسهن.
Apakah engkau penyebab kematian orang-orang kananku di Wilayah Ujong ini? Nirnama mengangguk. 	 اڤاكه اڠكاو ڤڽباب كماتين اورڠ٢ كاننكو دولايه اوجوڠ اين؟  نيرنام مڠڠڬوق.
Mata Bagak Durjana terbeliak lebih besar. 	 مات باڬق دورجان تربلياق لبيه بسر.
Maka benarlah engkau Nirnama yang masyhur dibicarakan orang ramai itu! Nirnama tidak memberikan maklum balas. 	 مک بنرله اڠكاو نيرنام يڠ مشهور دبيچاراكن اورڠ راماي ايت!  نيرنام تيدق ممبريكن معلوم بالس.
Adakah engkau mahu membunuhku di sini? Siapa yang melantik engkau menjadi malaikat maut, hah! Nirnama menggeleng. 	 ادكه اڠكاو ماهو ممبونوهكو دسيني؟ سياڤا يڠ ملنتيق اڠكاو منجادي ملائكة موت، هاه!  نيرنام مڠڬيليڠ.
Engkau boleh memilih untuk hidup. 	 اڠكاو بوليه مميليه اونتوق هيدوڤ.
Aku hanya mahu engkau keluar dari istanamu. 	 اكو هاڽ ماهو اڠكاو كلوار دري ايستانمو.
Mengapa? Sebelah kening Bagak Durjana terangkat. 	 مڠاڤ؟ سبله كنيڠ باڬق دورجان ترڠكت.
Ketiadaan engkau untuk mengepalai bala tentera di istana, maka kubumu itu akan menjadi lemah. 	 كتياداءن اڠكاو اونتوق مڠڤالاءي بالا تنترا دأيستان، مک كوبومو ايت اكن منجادي لمه.
Tentera Semutar Putih telah lama menanti di sempadan. 	 تنترا سموتر ڤوتيه تله لاما مننتي دسمڤادن.
Mereka sedang melanggar istanamu, melumpuhkan seluruh kekuatan Indera Kayangan yang berbaki di Wilayah Ujong ini. 	 مريک سدڠ ملڠڬر ايستانمو، ملومڤوهكن سلوروه كقواتن ايندرا كايڠن يڠ برباقي دولايه اوجوڠ اين.
Bagak Durjana terkesima. 	 باڬق دورجان تركسيما.
Tanpa orang-orang kananmu, dan engkau pula di sini, tiada siapa lagi mampu menghalang kemaraan tentera Semutar Putih. 	 تنڤا اورڠ٢ كاننمو، دان اڠكاو ڤولا دسيني، تياد سياڤا لاڬي ممڤو مڠهالڠ كماراءن تنترا سموتر ڤوتيه.
Urusanku sebenarnya telah pun selesai. 	 اوروسنكو سبنرڽ تله ڤون سلساي.
Nirnama perlahan-lahan menyarung kembali senjatanya. 	 نيرنام ڤرلاهن-لاهن مڽاروڠ كمبالي سنجاتڽ.
Keris bersarung itu tersisip kemas di pinggang. 	 كريس برساروڠ ايت ترسيسيڤ كمس دڤيڠڬڠ.
Tujuh orang hulubalang Bagak Durjana memandang ketua mereka. 	 توجوه اورڠ هولوبالڠ باڬق دورجان ممندڠ كتوا مريک.
Bagak Durjana turut membalas pandangan mereka, sebelum kembali menatap Nirnama. 	 باڬق دورجان توروت ممبالس ڤندڠن مريک، سبلوم كمبالي مناتڤ نيرنام.
Aku tidak akan hidup dalam kehinaan ini. 	 اكو تيدق اكن هيدوڤ دالم كهيناءن اين.
Tidak sanggup aku menghadap Tuanku Jagat dengan ketewasan. 	 تيدق سڠڬوڤ اكو مڠهادڤ توانكو جاڬت دڠن كتيواسن.
Aku hanya mahu dia melihat kemenangan! Bagak Durjana tidak lagi berfikir panjang, terus mara dan pantas melibas belantan berduri. 	 اكو هاڽ ماهو دي مليهت كمنڠن! باڬق دورجان تيدق لاڬي برفيكير ڤنجڠ، تروس مارا دان ڤانتس مليبس بلنتن بردوري.
Melihat tindakan tersebut, tujuh hulubalang itu terus mengekori. 	 مليهت تيندقن ترسبوت، توجوه هولوبالڠ ايت تروس مڠيكوري.
Mungkin sangka mereka, bersama-sama Bagak Durjana, mereka akan berpeluang untuk menumbangkan Nirnama. 	 موڠكين سڠک مريک، برساما-سام باڬق دورجان، مريک اكن برڤلواڠ اونتوق منومبڠكن نيرنام.
Nirnama menggeleng. 	 نيرنام مڠڬيليڠ.
Dia tidak menghunuskan keris. 	 دي تيدق مڠهونوسكن كريس.
Tari silat dibukanya. 	 تاري سيلت دبوكڽ.
Libasan belantan berduri disambut, tetapi tidak ditahan. 	 ليبسن بلنتن بردوري دسمبوت، تتاڤي تيدق دتاهن.
Daya libasan itu digunakan untuk mengesampingkan senjata tersebut ke kanan. 	 داي ليبسن ايت دڬوناكن اونتوق مڠسمڤيڠكن سنجات ترسبوت ككانن.
Akibatnya, empat hulubalang Bagak Durjana menjadi mangsa senjata ketua mereka sendiri. 	 عاقبتڽ، امڤت هولوبالڠ باڬق دورجان منجادي مڠسا سنجات كتوا مريک سنديري.
Bagak Durjana terperanjat. 	 باڬق دورجان ترڤرنجت.
Namun, belum sempat dia bertindak, Nirnama telah menyambut serangan daripada tiga hulubalang yang lain, dan dengan teknik yang sama, melorongkan senjata mereka ke tubuh Bagak Durjana. 	 نامون، بلوم سمڤت دي برتيندق، نيرنام تله مڽمبوت سرڠن درڤد تيݢ هولوبالڠ يڠ لاءين، دان دڠن تيكنيک يڠ سام، ملوروڠكن سنجات مريک كتوبوه باڬق دورجان.
Parang, tombak dan pedang terbenam di bawah rusuk Bagak Durjana. 	 ڤارڠ، تومبق دان ڤدڠ تربنم دباوه روسوق باڬق دورجان.
Akibat kesakitan, Bagak Durjana melibas kembali belantan berduri, tepat mengenai kepala ketiga-tiga hulubalang itu, meragut semua nyawa. 	 عاقبة كساكيتن، باڬق دورجان مليبس كمبالي بلنتن بردوري، تڤت مڠناءي كڤالا كتيݢ-تيݢ هولوبالڠ ايت، مراڬوت سموا ڽاوا.
Bagak Durjana terlutut. 	 باڬق دورجان ترلوتوت.
Darah mengalir deras dari liang-liang luka. 	 داره مڠالير درس دري لياڠ٢ لوک.
Pedih dan nyeri mula menjalar ke seluruh tubuh. 	 ڤديه دان ڽري مولا منجالر كسلوروه توبوه.
Pergerakan Nirnama sebentar tadi ibarat angin. 	 ڤرڬرقن نيرنام سبنتر تادي عبارت اڠين.
Dengan pergerakan yang kelihatan mudah, dia berjaya menggunakan kekuatan lawan untuk kelebihan diri sendiri. 	 دڠن ڤرڬرقن يڠ كليهتن موده، دي برجاي مڠڬوناكن كقواتن لاون اونتوق كلبيهن ديري سنديري.
Sesuatu yang tidak pernah dilihat oleh Bagak Durjana, digunakan sebagai serangan utama dalam pencak silat para pendekar selama ini. 	 سسواتو يڠ تيدق ڤرنه دليهت اوليه باڬق دورجان، دڬوناكن سباڬاي سرڠن اوتام دالم ڤنچق سيلت ڤارا ڤنديكر سلاما اين.
Dengan gaya persilatan yang sama, Nirnama mampu berhadapan dua puluh lawan serentak pada awal pertembungan tadi. 	 دڠن ڬاي ڤرسيلتن يڠ سام، نيرنام ممڤو برهادڤن دوا ڤولوه لاون سرنتق ڤد اول ڤرتمبوڠن تادي.
Bagak Durjana meludah ke bumi. 	 باڬق دورجان ملوده كبومي.
Ludahnya bercampur darah. 	 لودهڽ برچمڤور داره.
Matanya mula berpinar-pinar. 	 ماتڽ مولا برڤينر-ڤينر.
Namun, dia berusaha mengumpul sisa-sisa kekuatan. 	 نامون، دي براوسها مڠومڤول سيسا٢ كقواتن.
Belantan berduri dipacakkan bagi menongkat tubuh. 	 بلنتن بردوري دڤاچقكن باڬي منوڠكت توبوه.
Bagak Durjana kembali bangkit. 	 باڬق دورجان كمبالي بڠكيت.
Tuanku Jagat akan membelaku! Belantan berduri dilibas. 	 توانكو جاڬت اكن ممبلاكو! بلنتن بردوري دليبس.
Nirnama mara tanpa mempamerkan gerun, berdiri betul-betul di hadapan Bagak Durjana, mengakibatkan libasan senjata lawan tidak lagi mampu untuk mengenai tubuh pendekar berparut itu. 	 نيرنام مارا تنڤا ممڤاميركن ڬرون، برديري بتول٢ دهادڤن باڬق دورجان، مڠعاقبتکن ليبسن سنجات لاون تيدق لاڬي ممڤو اونتوق مڠناءي توبوه ڤنديكر برڤاروت ايت.
Lengan Bagak Durjana ditahannya dengan tangan kiri, sementara tangan kanan menghunus keris dari pinggang, merodok senjata itu tepat ke perut Bagak Durjana. 	 لڠن باڬق دورجان دتاهنڽ دڠن تاڠن كيري، سمنتارا تاڠن كانن مڠهونوس كريس دري ڤيڠڬڠ، مرودوق سنجات ايت تڤت كڤروت باڬق دورجان.
Jagat hanya membela dirinya sendiri. 	 جاڬت هاڽ ممبلا ديريڽ سنديري.
Perlahan-lahan Nirnama menarik keris, sekaligus mengeluarkan usus Bagak Durjana. 	 ڤرلاهن-لاهن نيرنام مناريق كريس، سكاليڬوس مڠلواركن اوسوس باڬق دورجان.
Darah merecik ke bumi. 	 داره مرچيق كبومي.
Belantan berduri jatuh bergulingan. 	 بلنتن بردوري جاتوه برڬوليڠن.
Bagak Durjana sekali lagi melutut dengan mata yang tidak berkedip dan wajah yang pucat lesi. 	 باڬق دورجان سكالي لاڬي ملوتوت دڠن مات يڠ تيدق بركديڤ دان واجه يڠ ڤوچت لسي.
Dia menatap susuk tubuh Nirnama buat beberapa ketika, sebelum tubuhnya tumbang dan terkulai di lantai bumi. 	 دي مناتڤ سوسوق توبوه نيرنام بوات ببراڤ كتيک، سبلوم توبوهڽ تومبڠ دان تركولاي دلنتاي بومي.
Nirnama sekadar memerhatikan lawan yang tidak lagi bernyawa, sambil perlahan-lahan kembali menyarung senjata. 	 نيرنام سقدر ممرهاتيكن لاون يڠ تيدق لاڬي برڽاوا، سمبيل ڤرلاهن-لاهن كمبالي مڽاروڠ سنجات.
Segala puji bagi Allah yang mengurniakan kekuatan dan mengizinkan aku menumbangkan lawan-lawanku. 	 سڬالا ڤوجي باڬي الله يڠ مڠورنياكن كقواتن دان مڠإيذينكن اكو منومبڠكن لاون-لاونكو.
Api marak meliang-liuk diserbu angin, menerangi puncak menara ini. 	 اڤي مارق ملياڠ-ليوق دسربو اڠين، منراڠي ڤونچق منارا اين.
Ruangan berbentuk bulatan besar yang berlantaikan marmar bermutu tinggi ini hanya dihuni dua orang manusia. 	 رواڠن بربنتوق بولتن بسر يڠ برلنتايكن مرمر برموتو تيڠڬي اين هاڽ دهوني دوا اورڠ ماءنسي.
Seorang lelaki yang teramat tampan, rambut putih lurus lembut panjang melepasi bahu, berpakaian megah dan mewah. 	 سأورڠ للاكي يڠ ترامت تمڤن، رمبوت ڤوتيه لوروس لمبوت ڤنجڠ ملڤسي باهو، برڤاكاين مڬه دان ميواه.
Jari-jemarinya disarung cincin berantai emas, sebagai bukti bahawa dia bukan orang biasa-biasa. 	 جاري-جماريڽ دساروڠ چينچين برنتاي امس، سباڬاي بوقتي بهاوا دي بوكن اورڠ بياسا٢.
Di sisinya, seorang perempuan tua namun masih punya anggun tingkahnya dengan rambut puytih yang disanggul kemas, bahu kiri berduri-duri hitam sedang tangan kanan memegang sebatang tongkat. 	 دسيسيڽ، سأورڠ ڤرمڤوان توا نامون ماسيه ڤوڽا اڠڬون تيڠكهڽ دڠن رمبوت ڤوتيه يڠ دسڠڬول كمس، باهو كيري بردوري-دوري هيتم سدڠ تاڠن كانن ممڬڠ سباتڠ توڠكت.
Perempuan itu sedang memejamkan mata sambil menalakan wajah ke luar menara. 	 ڤرمڤوان ايت سدڠ ممجمكن مات سمبيل منالاكن واجه كلوار منارا.
Zulmat malam sekitar pusat pemerintahan Kerajaan Indera Kayangan diusir cahaya terang-benderang dari bangunan-bangunan yang berselerak. 	 ظلمة مالم سكيتر ڤوست ڤمرينتهن كراجاءن ايندرا كايڠن دأوسير چهاي ترڠ-بندراڠ دري باڠونن٢ يڠ برسليرق.
Jelas, semuanya masih hidup dengan bermacam-macam hiburan dan acara yang memuaskan hawa nafsu manusia. 	 جلس، سمواڽ ماسيه هيدوڤ دڠن برماچم-ماچم هيبورن دان اچارا يڠ ممواسكن هاوا نفسو ماءنسي.
Sememangnya Indera Kayangan terkenal sebagai tempat untuk berdagang dan berhibur, menjadi tumpuan sesiapa yang mahu berseronok-seronok melayan hawa nafsu. 	 سميمڠڽ ايندرا كايڠن تركنل سباڬاي تمڤت اونتوق برداڬڠ دان برهيبور، منجادي تومڤوان سسياڤا يڠ ماهو برسرونوق-سرونوق ملاين هاوا نفسو.
Pusat-pusat perjudian, pelacuran, penjualan hamba dan abdi, perdagangan barangan mewah dan banyak lagi menjadi tempat pilihan utama para bangsawan menghabiskan kekayaan mereka. 	 ڤوست٢ ڤرجودين، ڤلاچورن، ڤنجوالن همبا دان عبدي، ڤرداڬڠن بارڠن ميواه دان باڽق لاڬي منجادي تمڤت ڤيليهن اوتام ڤارا بڠساون مڠهابيسكن ككاياءن مريک.
Bagaimana, Nujum Surya? Suara lelaki tampan itu kedengaran, halus dan merdu. 	 باڬايمان، نجوم سوريا؟ سوارا للاكي تمڤن ايت كدڠرن، هالوس دان مردو.
Perempuan tua itu tidak segera membalas. 	 ڤرمڤوان توا ايت تيدق سڬرا ممبالس.
Tidak semena-mena, bunyi kepakan sayap menyapa pendengaran mereka berdua. 	 تيدق سمنا-منا، بوڽي كڤاقن سايڤ مڽاڤ ڤندڠرن مريک بردوا.
Nujum Surya membuka mata. 	 نجوم سوريا ممبوک مات.
Dua ekor gagak mendarat ke dinding menara. 	 دوا ايكور ڬاڬق مندارت كدينديڠ منارا.
Kedua-duanya hitam legam dengan mata merah saga. 	 كدوا-دواڽ هيتم لڬم دڠن مات ميره ساݢ.
Beritahu beta akan perkembangan di Wilayah Ujong. 	 بريتاهو بيت اكن ڤركمبڠن دولايه اوجوڠ.
Lelaki tampan tadi memanjangkan tangan kanan. 	 للاكي تمڤن تادي ممنجڠكن تاڠن كانن.
Rantai emas yang menghubungkan cincin-cincin pada jemarinya bergemerincing. 	 رنتاي امس يڠ مڠهوبوڠكن چينچين٢ ڤد جماريڽ برڬمرينچيڠ.
Dua ekor gagak itu meluru dan hinggap pada tangannya. 	 دوا ايكور ڬاڬق ايت ملورو دان هيڠڬڤ ڤد تاڠنڽ.
Tuanku Jagat Suci. 	 توانكو جاڬت سوچي.
Nujum Surya seperti serba salah. 	 نجوم سوريا سڤرتي سربا ساله.
Telunjuk kiri Jagat Suci tegak melekat pada bibir, membuatkan bicara Nujum Surya mati begitu sahaja. 	 تلونجوق كيري جاڬت سوچي تڬق ملكت ڤد بيبير، ممبواتكن بيچارا نجوم سوريا ماتي بڬيتو سهاج.
Dua burung gagak itu senyap, memandang tepat ke arah Jagat Suci. 	 دوا بوروڠ ڬاڬق ايت سڽڤ، ممندڠ تڤت كأره جاڬت سوچي.
Wilayah Ujong telah tumbang. 	 ولايه اوجوڠ تله تومبڠ.
Perlahan suara Jagat Suci mendesir. 	 ڤرلاهن سوارا جاڬت سوچي مندسير.
Mata Nujum Surya membulat. 	 مات نجوم سوريا ممبولت.
Mustahil!  Jagat Suci mendengus. 	 مستحيل!  جاڬت سوچي مندڠوس.
Wajah tampannya dinodai durja. 	 واجه تمڤنڽ دنوداءي دورجا.
Dia mengibas tangan kanan. 	 دي مڠيبس تاڠن كانن.
Dua ekor gagak itu serta-merta menjadi debu, hilang daripada pandangan. 	 دوا ايكور ڬاڬق ايت سرتا-مرتا منجادي دبو، هيلڠ درڤد ڤندڠن.
Jagat Suci berpaling menghadap api marak di tengah-tengah puncak menara. 	 جاڬت سوچي برڤاليڠ مڠهادڤ اڤي مارق دتڠه-تڠه ڤونچق منارا.
Seru semua. 	 سرو سموا.
Suaranya yang lembut dan merdu, kedengaran tegas. 	 سواراڽ يڠ لمبوت دان مردو، كدڠرن تڬس.
Nujum Surya bergerak ke sisinya, mula terkumat-kamit sambil mengangkat tongkat. 	 نجوم سوريا برڬرق كسيسيڽ، مولا تركومت-كاميت سمبيل مڠڠكت توڠكت.
Setelah beberapa ketika, tongkat itu dihentaknya ke lantai. 	 ستله ببراڤ كتيک، توڠكت ايت دهنتقڽ كلنتاي.
Api menjadi semakin marak, sebelum beberapa percikan muncul membentuk tiga bulatan di hadapan mereka berdua. 	 اڤي منجادي سماكين مارق، سبلوم ببراڤ ڤرچيقن مونچول ممبنتوق تيݢ بولتن دهادڤن مريک بردوا.
Setiap satu bulatan kemudian memunculkan satu wajah, samar-samar sahaja. 	 ستياڤ ساتو بولتن كمودين ممونچولكن ساتو واجه، سامر٢ سهاج.
Semuanya terbentuk daripada percikan api. 	 سمواڽ تربنتوق درڤد ڤرچيقن اڤي.
Namun, cukup bagi Jagat Suci dan Nujum Surya mengenali akan gerangan setiap wajah. 	 نامون، چوكوڤ باڬي جاڬت سوچي دان نجوم سوريا مڠنالي اكن ڬراڠن ستياڤ واجه.
Ampun, Tuanku Jagat Suci Yang Maha Mulia, beribu-ribu ampun! Tiga wajah itu bersuara. 	 امڤون، توانكو جاڬت سوچي يڠ مها موليا، بريبو-ريبو امڤون! تيݢ واجه ايت برسوارا.
Wilayah Ujong telah tumbang. 	 ولايه اوجوڠ تله تومبڠ.
Bermakna Semutar Putih benar-benar telah bertindak di luar kebiasaan. 	 برمعناا سموتر ڤوتيه بنر٢ تله برتيندق دلوار كبياساءن.
Jagat Suci mendengus. 	 جاڬت سوچي مندڠوس.
Tetapi beta yakin kalian tidak akan mengecewakan. 	 تتاڤي بيت يقين كالين تيدق اكن مڠچيواكن.
Bukankah begitu? Wajah durjanya bertukar, dihiasi senyuman lebar. 	 بوكنكه بڬيتو؟  واجه دورجاڽ برتوكر ، دهياسي سڽومن ليبر.
Ketiga-tiga wajah hasil percikan api itu terangguk-angguk. 	 كتيݢا-تيݢ واجه حاصيل ڤرچيقن اڤي ايت تراڠڬوق-اڠڬوق.
Ampun, tuanku. 	 امڤون، توانكو.
Patik sedang berusaha semampu patik bagi mencapai hajat kita di sini. 	 ڤاتيق سدڠ براوسها سممڤو ڤاتيق باڬي منچاڤاي حاجة كيت دسيني.
Berikan patik sedikit lagi masa. 	 بريكن ڤاتيق سديكيت لاڬي ماس.
Di sini, keadaan sudah hampir sampai ke kemuncaknya. 	 دسيني، كأداءن سوده همڤير سمڤاي ككمونچقڽ.
Ampun, tuanku. 	 امڤون، توانكو.
Patik teramat yakin bahawa semuanya telah tersedia bagi patik menyempurnakan rancangan kita. 	 ڤاتيق ترامت يقين بهاوا سمواڽ تله ترسديا باڬي ڤاتيق مڽمڤورناكن رانچڠن كيت.
Patik akan bertindak tidak lama lagi. 	 ڤاتيق اكن برتيندق تيدق لاما لاڬي.
Ampun, tuanku. 	 امڤون، توانكو.
Adapun patik, masih gagal untuk memburu insan bergelar Nirnama itu. 	 ادڤون ڤاتيق، ماسيه ڬاڬل اونتوق ممبورو انسان برڬلر نيرنام ايت.
Dia bagaikan tersembunyi daripada pandangan patik. 	 دي باڬايكن ترسمبوڽي درڤد ڤندڠن ڤاتيق.
Suara ketiga itu disambut oleh dengusan Nujum Surya. 	 سوارا كتيݢ ايت دسمبوت اوليه دڠوسن نجوم سوريا.
Jagat Suci menghela nafas panjang sambil kekal tersenyum. 	 جاڬت سوچي مڠهيلا نفس ڤنجڠ سمبيل ككل ترسڽوم.
Usah kecewa, wahai pemburuku. 	 اوسه كچيوا، واهاي ڤمبوروكو.
Nujum Surya juga belum pernah dapat mengesan pendekar tanpa nama itu. 	 نجوم سوريا جوݢ بلوم ڤرنه داڤت مڠسن ڤنديكر تنڤا نام ايت.
Teruskan perburuanmu. 	 تروسكن ڤربوروانمو.
Ampun, tuanku!  Kejatuhan Wilayah Ujong di luar jangkaan beta. 	 امڤون، توانكو!  كجاتوهن ولايه اوجوڠ دلوار جڠكاءن بيت.
Benarlah bahawa insan bergelar Nirnama itu merupakan ancaman kepada perancangan beta. 	 بنرله بهاوا انسان برڬلر نيرنام ايت مروڤاكن انچمن كڤد ڤرانچڠن بيت.
Kita tidak lagi boleh bersikap sambalewa. 	 كيت تيدق لاڬي بوليه برسيكڤ سمبيل ليوا.
Cita-cita beta untuk menguasai Nusantara akan terbantut sekiranya Tanah Semenanjung pun tidak dapat beta takluk sepenuhnya. 	 چيتا٢ بيت اونتوق مڠواساءي نوسنتارا اكن تربنتوت سكيراڽ تانه سمننجوڠ ڤون تيدق داڤت بيت تعلوق سڤنوهڽ.
Jagat Suci mengangkat penumbuk. 	 جاڬت سوچي مڠڠكت ڤنومبوق.
Sekali lagi bunyi bergemerincing menghiasi puncak menara itu. 	 سكالي لاڬي بوڽي برڬمرينچيڠ مڠهياسي ڤونچق منارا ايت.
Apakah kami bertiga perlu berganding bahu memberikan tumpuan dalam memburu Nirnama itu? Salah satu daripada baki dua wajah itu bersuara. 	 اڤاكه كامي برتيݢ ڤرلو برڬنديڠ باهو ممبريكن تومڤوان دالم ممبورو نيرنام ايت؟ ساله ساتو درڤد باقي دوا واجه ايت برسوارا.
Jagat Suci menggeleng. 	 جاڬت سوچي مڠݢيليڠ.
Biarkan pemburuku dengan usahanya. 	 بياركن ڤمبوروكو دڠن اوسهاڽ.
Nirnama itu memberikan ancaman, tetapi sekiranya semua perancangan kita berjaya, maka kehilangan Wilayah Ujong hanyalah satu unduran kecil dalam usaha beta. 	 نيرنام ايت ممبريكن انچمن، تتاڤي سكيراڽ سموا ڤرانچڠن كيت برجاي، مک كهيلڠن ولايه اوجوڠ هاڽله ساتو اوندورن كچيل دالم اوسها بيت.
Kami akan berusaha sepenuh tenaga kami menyempurnakan perancangan masing-masing, tuanku! Ketiga-tiga wajah itu bersuara serentak. 	 كامي اكن براوسها سڤنوه تناݢ كامي مڽمڤورناكن ڤرانچڠن ماسيڠ٢، توانكو! كتيݢا-تيݢ واجه ايت برسوارا سرنتق.
Bergeraklah kalian. 	 برڬرقله كالين.
Pastikan rancangan kita berjaya. 	 ڤستيكن رانچڠن كيت برجاي.
Ampun, tuanku!  Nujum Surya mengangkat tongkatnya. 	 امڤون، توانكو!  نجوم سوريا مڠڠكت توڠكتڽ.
Bulatan-bulatan api menghilang. 	 بولتن٢ اڤي مڠهيلڠ.
Api besar di tengah-tengah puncak menara itu kembali seperti biasa. 	 اڤي بسر دتڠه-تڠه ڤونچق منارا ايت كمبالي سڤرتي بياسا.
Apakah kita hanya menanti semata-mata, tuanku?  Jagat Suci melemparkan pandangan ke sekitar pusat pemerintahan kerajaannya Dari puncak menara tertinggi istananya, dibiarkan mata menjelajah keliling lereng Bukit Pelarit yang menempatkan istana kemegahannya. 	 اڤاكه كيت هاڽ مننتي سماتا-مات، توانكو؟  جاڬت سوچي مليمڤركن ڤندڠن كسكيتر ڤوست ڤمرينتهن كراجاءنڽ دري ڤونچق منارا ترتيڠڬي ايستانڽ، دبياركن مات منجلاجه كليليڠ ليريڠ بوكيت ڤلاريت يڠ منمڤتكن ايستان كمڬاهنڽ.
Bertenang, Nujum Surya. 	 برتنڠ، نجوم سوريا.
Kita perhatikan apa yang bakal berlaku. 	 كيت ڤرهاتيكن اڤ يڠ باكل برلاكو.
Biarkan musuh-musuh kita menganggap kemenangan sudah berada dalam genggaman mereka. 	 بياركن موسوه٢ كيت مڠڠڬڤ كمنڠن سوده براد دالم ڬڠڬمن مريک.
Senyuman Jagat Suci meleret. 	 سڽومن جاڬت سوچي مليريت.
Tuanku Yang Maha Bijaksana. 	 توانكو يڠ مها بيجقسان.
Patik hanya taat dan patuh. 	 ڤاتيق هاڽ طاعة دان ڤاتوه.
Nujum Surya mengangkat sembah. 	 نجوم سوريا مڠڠكت سمبه.
Jagat Suci kekal tersenyum sinis. 	 جاڬت سوچي ككل ترسڽوم سينيس.
Allahu akbar. 	 الله أكبر.
Jeda sedetik. 	 جيدا سدتيق.
Attahiyyatul mubarokaatuss solawat. 	 التحيات المباركات الصلوات.
Suara itu kedengaran tenggelam timbul antara bunyi cengkerik dan nyanyian segala makhluk di tengah-tengah belantara. 	 سوارا ايت كدڠرن تڠڬلم تيمبول انتارا بوڽي چڠكريق دان ڽاڽين سڬالا مخلوق دتڠه-تڠه بلنتارا.
Sesusuk tubuh sedang bersimpuh di samping unggun api. 	 سسوسوق توبوه سدڠ برسيمڤوه دسمڤيڠ اوڠڬون اڤي.
Pandangan mata menekur tanah, sambil mulut terkumat-kamit. 	 ڤندڠن مات منكور تانه، سمبيل مولوت تركومت-كاميت.
Assalamu’alaikum wa rahmatullah. 	 السلام عليكم ورحمة الله.
Kepala ditoleh ke kanan. 	 كڤالا دتوليه ككانن.
Assalamu’alaikum wa rahmatullah. 	 السلام عليكم ورحمة الله.
Kepala ditoleh ke kiri. 	 كڤالا دتوليه ككيري.
Kemudian, dia menukar cara duduk. 	 كمودين، دي منوكر چارا دودوق.
Daripada bersimpuh kepada bersila. 	 درڤد برسيمڤوه كڤد برسيلا.
Mulutnya masih terkumat-kamit dengan mata terpejam. 	 مولوتڽ ماسيه تركومت-كاميت دڠن مات ترڤجم.
Astaghfirullahal ‘azim, alladzi laa ilaha illahu, huwal hayyul qayyum wa atuubu ilaih. 	 أستغفر الله العظيم الذي لا إله إلا هو الحى القيوم وأتوب إليه.
Desir suaranya memenuhi ruang antara remang-remang cahaya unggun api di sisi. 	 دسير سواراڽ ممنوهي رواڠ انتارا رماڠ٢ چهاي اوڠڬون اڤي دسيسي.
Khusyuk, tidak menghiraukan zulmat malam yang gelap lagi pekat, tambah-tambah lagi berada di tengah-tengah belantara. 	 خشوع، تيدق مڠهيراوكن ظلمة مالم يڠ ڬلڤ لاڬي ڤكت، تمبه٢ لاڬي براد دتڠه-تڠه بلنتارا.
Langsung tiada risau atau gusar berseorangan di tempat yang tentu berbahaya dengan adanya haiwan-haiwan liar lagi buas. 	 لڠسوڠ تياد ريساو اتاو ڬوسر برسأورڠن دتمڤت يڠ تنتو بربهاي دڠن اداڽ حيوان٢ ليار لاڬي بواس.
Jari-jemarinya digerakkan selari dengan mulut masih terkumat-kamit. 	 جاري-جماريڽ دڬرقكن سلاري دڠن مولوت ماسيه تركومت-كاميت.
Selepas beberapa ketika, dia kembali bersimpuh, dan menadah tangan sambil mengangkatnya sedikit tinggi, lebih kurang sama dengan paras kepala. 	 سلڤس ببراڤ كتيک، دي كمبالي برسيمڤوه، دان مناده تاڠن سمبيل مڠڠكتڽ سديكيت تيڠڬي، لبيه كورڠ سام دڠن ڤارس كڤالا.
Dia terus berkumat-kamit dengan khusyuk buat beberapa waktu sebelum kedua-dua belah tangan meraup wajah. 	 دي تروس بركومت-كاميت دڠن خشوع بوات ببراڤ وقتو سبلوم كدوا-دوا بله تاڠن مراءوڤ واجه.
Gerak-geri itu akhirnya sempurna. 	 ڬرق-ڬري ايت اخيرڽ سمڤورنا.
Bibirnya berhenti bergerak. 	 بيبيرڽ برهنتي برڬرق.
Tubuhnya membongkok sedikit sambil sebelah tangan menongkat tubuh di atas lutut. 	 توبوهڽ ممبوڠكوق سديكيت سمبيل سبله تاڠن منوڠكت توبوه دأتس لوتوت.
Dia menoleh ke belakang. 	 دي منوليه كبلاكڠ.
Tiada sesiapa di situ. 	 تياد سسياڤا دسيتو.
Hanya pokok-pokok besar dan rimbunan pepohon berdaun tebal menghiasi pandangan, sekadar apa yang dibiasi cahaya unggun. 	 هاڽ ڤوكوق٢ بسر دان ريمبونن ڤڤوهون برداون تبل مڠهياسي ڤندڠن، سقدر اڤ يڠ دبياسي چهاي اوڠڬون.
Keluarlah. 	 كلوارله.
Aku tahu engkau berada di sebalik pokok itu! Suaranya tidak lantang, tetapi cukup untuk didengari sasarannya. 	 اكو تاهو اڠكاو براد دسباليق ڤوكوق ايت! سواراڽ تيدق لنتڠ، تتاڤي چوكوڤ اونتوق ددڠري ساسرنڽ.
Perlahan-lahan, seorang budak lelaki kelihatan. 	 ڤرلاهن-لاهن، سأورڠ بودق للاكي كليهتن.
Berbaju selapis, berseluar singkat bawah lutut dengan pinggang terikat samping. 	 برباجو سلاڤيس، برسلوار سيڠكت باوه لوتوت دڠن ڤيڠڬڠ تريكت سمڤيڠ.
Budak itu tersengih-sengih sambil sebelah tangan menggaru belakang kepala yang tidak gatal, sebelah lagi memegang tongkat. 	 بودق ايت ترسڠيه-سڠيه سمبيل سبله تاڠن مڠڬارو بلاكڠ كڤالا يڠ تيدق ڬتل، سبله لاڬي ممڬڠ توڠكت.
Pada hujung tongkat itu terikat bungkusan kain bersama seikat pisang. 	 ڤد هوجوڠ توڠكت ايت ترايكت بوڠكوسن كاءين برسام سإيكت ڤيسڠ.
Macam mana engkau tahu aku berada di situ? Budak itu melangkah merapatinya. 	 ماچم مان اڠكاو تاهو اكو براد دسيتو؟ بودق ايت ملڠكه مراڤتيڽ.
Dia menggerakkan tubuh, bersandar pada sebatang pokok paling hampir, sambil pandangan tidak melepaskan pergerakan budak yang menghampirinya. 	 دي مڠڬرقكن توبوه، برسندر ڤد سباتڠ ڤوكوق ڤاليڠ همڤير، سمبيل ڤندڠن تيدق ملڤسكن ڤرڬرقن بودق يڠ مڠهمڤيريڽ.
Soalan itu tiada balasan. 	 سوءالن ايت تياد بالسن.
Engkau memang pendekar handalan, ya? Aku kagum amat. 	 اڠكاو ميمڠ ڤنديكر هندلن، يا؟ اكو كاڬوم امت.
Bagaimana engkau mampu menumbangkan Bagak Durjana dan hulubalang-hulubalangnya seorang diri? Sakti apa yang engkau ada? Budak itu tanpa kekok menepuk bahunya, dan bersila di sisi lelaki tersebut. 	 باڬايمان اڠكاو ممڤو منومبڠكن باڬق دورجان دان هولوبالڠ-هولوبالڠڽ سأورڠ ديري؟ سقتي اڤ يڠ اڠكاو اد؟ بودق ايت تنڤا ككوق منڤوق باهوڽ، دان برسيلا دسيسي للاكي ترسبوت.
Dia mengukir senyuman nipis, matanya redup menatap budak tersebut. 	 دي مڠوكير سڽومن نيڤيس، ماتڽ ردوڤ مناتڤ بودق ترسبوت.
Terima kasih, Nadim, kerana sudi membantuku untuk mengeluarkan Bagak dari istananya. 	 تريما كاسيه، نديم، كران سودي ممبنتوقو اونتوق مڠلواركن باڬق دري ايستانڽ.
Budak itu tersengih sambil mengibas tangan ke udara. 	 بودق ايت ترسڠيه سمبيل مڠيبس تاڠن كأودارا.
Ah, perkara kecil. 	 اه، ڤركارا كچيل.
Tapi mujur engkau hadir tepat pada masanya. 	 تاڤي موجور اڠكاو حاضير تڤت ڤد ماسڽ.
Jika tidak, entah melayang sudah nyawaku. 	 جک تيدق، انته ملايڠ سوده ڽاواكو.
Tawa menghiasi belantara. 	 تاوا مڠهياسي بلنتارا.
Dia kekal dengan senyuman. 	 دي ككل دڠن سڽومن.
Terbukti engkau seorang yang bijaksana. 	 تربوقتي اڠكاو سأورڠ يڠ بيجقسان.
Nadim berhenti daripada ketawa. 	 نديم برهنتي درڤد كتاوا.
Dahinya berkerut. 	 داهيڽ بركروت.
Sebentar. 	 سبنتر.
Pandangannya tepat memaku wajah lelaki di hadapannya. 	 ڤندڠنڽ تڤت مماكو واجه للاكي دهادڤنڽ.
Engkau sebenarnya lagi bijak daripada aku. 	 اڠكاو سبنرڽ لاڬي بيجق درڤد اكو.
Aku sering mengenakan orang, engkau pula mengenakan aku! Bahu lelaki itu ditumbuknya lembut. 	 اكو سريڠ مڠناكن اورڠ، اڠكاو ڤولا مڠناكن اكو! باهو للاكي ايت دتومبوقڽ لمبوت.
Senyuman tidak lekang dari bibir lelaki tersebut. 	 سڽومن تيدق لكڠ دري بيبير للاكي ترسبوت.
Nirnama, engkau tahu aku akan menyahut cabaranmu jika kebijaksanaanku dicabar. 	 نيرنام، اڠكاو تاهو اكو اكن مڽاهوت چابرنمو جک كبيجقساناءنكو دچابر.
Pandai engkau, ya? Sekali lagi bahu Nirnama menjadi mangsa tumbukan Nadim. 	 ڤنداي اڠكاو، يا؟ سكالي لاڬي باهو نيرنام منجادي مڠسا تومبوقن نديم.
Nirnama tersenyum nipis. 	 نيرنام ترسڽوم نيڤيس.
Remang cahaya unggun api membuatkan parut pada pipinya jelas kelihatan walaupun alam sedang berselimutkan zulmat malam. 	 رماڠ چهاي اوڠڬون اڤي ممبواتكن ڤاروت ڤد ڤيڤيڽ جلس كليهتن والاوڤون عالم سدڠ برسليموتكن ظلمة مالم.
Kita masing-masing ada kelebihan kurniaan Allah, Nadim. 	 كيت ماسيڠ٢ اد كلبيهن كورنياءن الله، نديم.
Sekarang Bagak Durjana sudah tiada. 	 سكارڠ باڬق دورجان سوده تياد.
Aku mendapat khabar laksamana-laksamana Semutar Putih berjaya menyerbu istananya. 	 اكو منداڤت خبر لقسامان٢ سموتر ڤوتيه برجاي مڽربو ايستانڽ.
Kekuasaan Jagat Suci di Wilayah Ujong tumbang sepenuhnya. 	 ككواساءن جاڬت سوچي دولايه  ىبسساوجوڠ تومبڠ سڤنوهڽ.
Tiada cukai yang membebankan lagi. 	 تياد چوكاي يڠ ممببنكن لاڬي.
Penduduk Perkampungan Medini dan perkampungan-perkampungan di Wilayah Ujong ini pasti sedang bergembira. 	 ڤندودوق ڤركامڤوڠن مديني دان ڤركامڤوڠن٢ دولايه اوجوڠ اين ڤستي سدڠ برڬمبيرا.
Engkau tidak turut bergembira bersama-sama mereka? Apa tujuan engkau berada di sini?  Nadim mengesat hidung dengan ibu jari. 	 اڠكاو تيدق توروت برڬمبيرا برساما-سام مريک؟ اڤ توجوان اڠكاو براد دسيني؟  نديم مڠست هيدوڠ دڠن ايبو جاري.
Hah, aku mahu menjadi sakti sepertimu. 	 هاه، اكو ماهو منجادي سقتي سڤرتيمو.
Maka aku mahu mengikutimu, Nirnama!  Dahi Nirnama berkerut sedikit. 	 مک اكو ماهو مڠيكوتيمو، نيرنام!  داهي نيرنام بركروت سديكيت.
Kelanaku bukan sesuatu yang remeh. 	 كلناكو بوكن سسواتو يڠ ريميه.
Aku tidak biasa berteman. 	 اكو تيدق بياسا برتمن.
Tambahan pula, aku tidak ada sakti. 	 تمبهن ڤولا، اكو تيدق اد سقتي.
Mata Nadim membulat. 	 مات نديم ممبولت.
Tidak ada sakti? Hah, masyhur sudah gelarmu itu, Nirnama. 	 تيدق اد سقتي؟ هاه، مشهور سوده ڬلرمو ايت، نيرنام.
Engkau telah membantu banyak orang di Wilayah Ujong ini. 	 اڠكاو تله ممبنتو باڽق اورڠ دولايه اوجوڠ اين.
Menumbangkan nama-nama besar di serata tempat sedang mereka itu adalah ketakutan ramai. 	 منومبڠكن نام٢ بسر دسرات تمڤت سدڠ مريک ايت اداله كتاكوتن راماي.
Wilayah Ujong tumbang dengan usaha engkau. 	 ولايه اوجوڠ تومبڠ دڠن اوسها اڠكاو.
Jika tiada sakti, mustahil engkau mampu melakukannya?  Jeda sedetik. 	 جک تياد سقتي، مستحيل اڠكاو ممڤو ملاكوكنڽ؟  جيدا سدتيق.
Pertarungan engkau dengan Ratu Mergastua, Cenderawasih Utama, Harimau Hitam, Beruang Petir. 	 ڤرتاروڠن اڠكاو دڠن راتو مرڬستوا، چندراواسيه اوتام، هريماو هيتم، برواڠ ڤتير.
Nadim membilang dengan jari. 	 نديم ممبيلڠ دڠن جاري.
Hah, tidak terbilang. 	 هه، تيدق تربيلڠ.
Semuanya menjadi bualan harian kami. 	 سمواڽ منجادي بوالن هارين كامي.
Kehebatan engkau nyata tidak tertanding. 	 كهيبتن اڠكاو ڽات تيدق ترتنديڠ.
Nama-nama itu merupakan pahlawan Jagat Suci yang terbilang, berkuasa di serata Wilayah Ujong. 	 نام٢ ايت مروڤاكن ڤهلاون جاڬت سوچي يڠ تربيلڠ، بركواس دسرات ولايه اوجوڠ.
Garis nipis menghiasi bibir Nirnama. 	 ڬاريس نيڤيس مڠهياسي بيبير نيرنام.
Lelaki itu menggeleng, seakan mahu mengenyahkan lintasan-lintasan ingatan pertarungan antara lawan-lawan tersebut. 	 للاكي ايت مڠڬيليڠ، سأكن ماهو مڠيڽهكن لينتسن٢ ايڠتن ڤرتاروڠن انتارا لاون٢ ترسبوت.
Setiap satu nama itu menguasai satu kawasan di Wilayah Ujong. 	 ستياڤ ساتو نام ايت مڠواساءي ساتو كاوسن دولايه اوجوڠ.
Bersama-sama Bagak Durjana sebagai ketua, mereka merupakan orang-orang Jagat Suci yang diberikan kepercayaan untuk menguasai Wilayah Ujong. 	 برساما-سام باڬق دورجان سباڬاي كتوا، مريک مروڤاكن اورڠ٢ جاڬت سوچي يڠ دبريكن كڤرچاياءن اونتوق مڠواساءي ولايه اوجوڠ.
Gabungan kekuasaan mereka membuatkan Wilayah Ujong menjadi kawasan ampuh yang gagal ditembusi jirannya yang kecil, Kerajaan Semutar Putih. 	 ڬابوڠن ككواساءن مريک ممبواتكن ولايه اوجوڠ منجادي كاوسن امڤوه يڠ ڬاڬل دتمبوسي جيرنڽ يڠ كچيل، كراجاءن سموتر ڤوتيه.
Selain Wilayah Ujong, Wilayah Gangga Negara juga merupakan satu lagi kekuasaan Jagat Suci. 	 سلاءين ولايه اوجوڠ، ولايه ڬڠݢ نڬارا جوݢ مروڤاكن ساتو لاڬي ككواساءن جاڬت سوچي.
Kedua-duanya menghimpit Semutar Putih, dalam usaha Jagat Suci untuk benar-benar menghapuskan kerajaan tersebut. 	 كدوا-دواڽ مڠهيمڤيت سموتر ڤوتيه، دالم اوسها جاڬت سوچي اونتوق بنر٢ مڠهاڤوسكن كراجاءن ترسبوت.
Kesumat Jagat Suci ke atas Semutar Putih memang berakar dalam, memandangkan kerajaan itu yang bertanggungjawab memasung Jagat Suci sekitar lima dekad yang lalu. 	 كسومت جاڬت سوچي كأتس سموتر ڤوتيه ميمڠ براكر دالم، ممندڠكن كراجاءن ايت يڠ برتڠڬوڠجواب مماسوڠ جاڬت سوچي سكيتر ليم ديكد يڠ لالو.
Sungguhpun begitu, satu persatu penguasa kawasan Wilayah Ujong tumbang pada tangan Nirnama. 	 سوڠڬوهڤون بڬيتو، ساتو ڤرساتو ڤڠواسا كاوسن ولايه اوجوڠ تومبڠ ڤد تاڠن نيرنام.
Merapuhkan cengkaman kekuasaan Jagat Suci di selatan ini. 	 مراڤوهكن چڠكمن ككواساءن جاڬت سوچي دسلاتن اين.
Allah subhanahu wa taala. 	 الله سبحانه وتعالى.
Telunjuk Nirnama tegak ke atas. 	 تلونجوق نيرنام تڬق كأتس.
Giliran Nadim berkerut dahi. 	 ڬيليرن نديم بركروت داهي.
Terus budak itu mendongak. 	 تروس بودق ايت مندوڠق.
Remang cahaya mempamerkan riak-riak dedaunan yang bergemalai ditiup bayu malam, sedang langit gelap dan hampir sahaja tidak kelihatan dek ditutupi rimbunan pepohon dan pokok-pokok yang memagar bumi. 	 رماڠ چهاي ممڤاميركن رياق٢ دداءونن يڠ برݢمالاي دتياڤ بايو مالم، سدڠ لاڠيت ڬلڤ دان همڤير سهاج تيدق كليهتن ديق دتوتوڤي ريمبونن ڤڤوهون دان ڤوكوق٢ يڠ مماڬر بومي.
Dialah Yang Maha Perkasa lagi Maha Berkuasa. 	 ديله يڠ مها ڤركاس لاڬي مها بركواس.
Aku hanya meminta kekuatan daripada-Nya. 	 اكو هاڽ ممينتا كقواتن درڤدڽ.
Perlahan Nirnama berbicara seraya pandangan melekat pada unggun api yang meliang-liuk dan sesekali menghasilkan percikan bara. 	 ڤرلاهن نيرنام بربيچارا سرايا ڤندڠن ملكت ڤد اوڠڬون اڤي يڠ مليڠ-ليوق دان سسكالي مڠحاصيلكن ڤرچيقن بارا.
Selebihnya adalah seni silat yang aku amalkan sebagai usaha. 	 سلبيهڽ اداله سني سيلت يڠ اكو عملكن سباڬاي اوسها.
Nadim menyilang tangan di atas dada sambil memuncungkan bibir. 	 نديم مڽيلڠ تاڠن دأتس دادا سمبيل ممونچوڠكن بيبير.
Hidungnya mengeluarkan dengus. 	 هيدوڠڽ مڠلواركن دڠوس.
Engkau sengaja tidak mahu mengajarkan aku kesaktianmu, bukan?  Nirnama tersenyum kecil. 	 اڠكاو سڠاج تيدق ماهو مڠاجركن اكو كسقتينمو، بوكن؟  نيرنام ترسڽوم كچيل.
Aku berkata benar. 	 اكو بركات بنر.
Silat dan kuasa apa yang mampu membuatkan engkau sebegini hebat?  Nirnama menggeleng. 	 سيلت دان كواس اڤ يڠ ممڤو ممبواتكن اڠكاو سبڬيني هيبت؟  نيرنام مڠڬيليڠ.
Senyuman masih tidak lekang dari bibir. 	 سڽومن ماسيه تيدق لكڠ دري بيبير.
Aku tidak peduli. 	 اكو تيدق ڤدولي.
Aku yakin dengan aku mengekori kamu, aku akan tahu rahsiamu. 	 اكو يقين دڠن اكو مڠيكوري كامو، اكو اكن تاهو رهسيامو.
Senyuman Nirnama melebar sedikit. 	 سڽومن نيرنام مليبر سديكيت.
Terpulang. 	 ترڤولڠ.
Jika engkau mampu. 	 جک اڠكاو ممڤو.
Engkau tahu aku pantang dicabar, Nirnama! Bahu Nirnama ditumbuknya. 	 اڠكاو تاهو اكو ڤانتڠ دچابر، نيرنام! باهو نيرنام دتومبوقڽ.
Kedua-dua mereka tertawa. 	 كدوا-دوا مريک ترتاوا.
Tawa Nadim paling kuat manakala tawa Nirnama cepat sahaja mengendur. 	 تاوا نديم ڤاليڠ قوات ماناكالا تاوا نيرنام چڤت سهاج مڠندور.
Mata Nirnama redup memandang wajah Nadim. 	 مات نيرنام ردوڤ ممندڠ واجه نديم.
Budak itu kelihatan gembira senantiasa, bagai tiada apa yang menjadi kerisauan. 	 بودق ايت كليهتن ڬمبيرا سننتياس، باڬاي تياد اڤ يڠ منجادي كريساوان.
Ulahnya selalu mencuit hati. 	 اولهڽ سلالو منچوءيت هاتي.
Ah, nikmatnya hidup seperti itu. 	 اه، نعمتڽ هيدوڤ سڤرتي ايت.
Sudah lama dia tidak merasai damai sebegitu. 	 سوده لاما دي تيدق مراساءي داماي سبڬيتو.
Marilah! Takkan kalian takut? Bukankah kita anak-anak pendekar?  Laungan Awang, teman baik dan sering dianggap sebagai ketua dalam kumpulan mereka membuatkan dia memandang rakan-rakan yang lain. 	 ماريله! تقكن كالين تاكوت؟ بوكنكه كيت انق٢ ڤنديكر؟  لاءوڠن اوڠ، تمن باءيق دان سريڠ داڠڬڤ سباڬاي كتوا دالم كومڤولن مريک ممبواتكن دي ممندڠ راكن٢ يڠ لاءين.
Semua saling berpandangan sesama mereka, sebelum sama-sama tersengih. 	 سموا ساليڠ برڤندڠن سسام مريک، سبلوم سام٢ ترسڠيه.
Banang, Rajuna dan Damar maju bersama-samanya mengekori Awang. 	 بانڠ، راجونا دان دامر ماجو برساما-سامڽ مڠيكوري اوڠ.
Mereka berlima rakan karib, jarang berpisah semenjak pandai berjalan. 	 مريک برليم راكن قريب، جارڠ برڤيسه سمنجق ڤنداي برجالن.
Ayahanda dan bonda mereka merupakan penghuni Perkampungan Gapura. 	 ايهندا دان بوندا مريک مروڤاكن ڤڠهوني ڤركامڤوڠن ڬاڤورا.
Sebuah perkampungan yang menempatkan sekumpulan tentera Semutar Putih di bawah pimpinan Sultan Mansur. 	 سبواه ڤركامڤوڠن يڠ منمڤتكن سكومڤولن تنترا سموتر ڤوتيه دباوه ڤيمڤينن سلطان منصور.
Awang, Banang, Rajuna, Damar dan dirinya sering menghabiskan hari bersama-sama. 	 اوڠ، بانڠ، راجونا، دامر دان ديريڽ سريڠ مڠهابيسكن هاري برساما-سام.
Seawal subuh sudah bangkit, mengekori ayahanda masing-masing ke masjid. 	 سأول صبح سوده بڠكيت، مڠيكوري ايهندا ماسيڠ٢ كمسجد.
Kemudian, berlatih pencak silat di lapangan masjid bersama orang-orang tua di situ sebelum berehat sebentar dan seterusnya mengikuti pengajian-pengajian ilmu. 	 كمودين، برلاتيه ڤنچق سيلت دلاڤڠن مسجد برسام اورڠ٢ توا دسيتو سبلوم بريحت سبنتر دان ستروسڽ مڠيكوتي ڤڠاجين٢ علمو.
Petang ialah waktu untuk mereka bebas bermain. 	 ڤتڠ اياله وقتو اونتوق مريک بيبس برماءين.
Apabila masuk maghrib, mereka akan dipanggil pulang untuk bersiap-siap menunaikan ibadah, sebelum mengikut kelas mengaji di masjid, dan menyambung latihan silat selepas isya’. 	 اڤابيلا ماسوق مغرب، مريک اكن دڤڠڬيل ڤولڠ اونتوق برسياڤ-سياڤ منونايكن عباده، سبلوم مڠيكوت كلس مڠاجي دمسجد، دان مڽمبوڠ لاتيهن سيلت سلڤس عشاء.
Dia dan rakan-rakan berusia sepuluh tahun. 	 دي دان راكن٢ براوسيا سڤولوه تاهون.
Apabila tiba waktu petang, mereka akan merayau dan bermain bersama-sama di sekitar Perkampungan Gapura. 	 اڤابيلا تيبا وقتو ڤتڠ، مريک اكن مراياو دان برماءين برساما-سام دسكيتر ڤركامڤوڠن ڬاڤورا.
Ada ketika mereka mandi sungai, ada kala mereka masuk ke belantara di perbatasan. 	 اد كتيک مريک مندي سوڠاي، اد كالا مريک ماسوق كبلنتارا دڤرباتسن.
Semenjak kecil, mereka suka mengembara ke segenap ceruk Perkampungan Gapura yang agak besar keluasannya. 	 سمنجق كچيل، مريک سوک مڠمبارا كسڬنڤ چروق ڤركامڤوڠن ڬاڤورا يڠ اڬق بسر كلواسنڽ.
Perkampungan ini letaknya berhampiran sebuah gunung. 	 ڤركامڤوڠن اين لتقڽ برهمڤيرن سبواه ڬونوڠ.
Gunung Pulai namanya. 	 ڬونوڠ ڤولاي نامڽ.
Ayahanda dan bonda kita larang kita naik ke Gunung Pulai! Walau langkahnya sudah menandakan persetujuan untuk mengekori Awang, dia tidak senang hati dengan hala tuju mereka. 	 ايهندا دان بوندا كيت لارڠ كيت ناءيق كڬونوڠ ڤولاي! والاو لڠكهڽ سوده مننداكن ڤرستوجوان اونتوق مڠيكوري اوڠ، دي تيدق سنڠ هاتي دڠن هالا توجو مريک.
Engkau ini, jika kita kunci mulut, mereka tidak akan tahu. 	 اڠكاو اين، جک كيت كونچي مولوت، مريک تيدق اكن تاهو.
Damar menukas. 	 دامر منوكس.
Betul! Awang, Banang dan Rajuna menyahut serentak. 	 بتول! اوڠ، بانڠ دان راجونا مڽاهوت سرنتق.
Biar pecah di perut, jangan pecah di mulut. 	 بيار ڤچه دڤروت، جاڠن ڤچه دمولوت.
Alah, macam tidak biasa pula engkau ini! Awang menambah. 	 اله، ماچم تيدق بياسا ڤولا اڠكاو اين! اوڠ منمبه.
Dia sekadar tersengih. 	 دي سقدر ترسڠيه.
Kita tidak pernah menjejakkan kaki ke Gunung Pulai ini. 	 كيت تيدق ڤرنه منججقكن كاكي كڬونوڠ ڤولاي اين.
Tempat-tempat lain bukan kawasan larangan untuk kita singgahi. 	 تمڤت٢ لاءين بوكن كاوسن لارڠن اونتوق كيت سيڠڬهي.
Dia cuba memberikan peringatan, sementara langkah mereka berlima terus menelusuri semak-samun yang bakal membawa mereka ke kaki gunung tersebut. 	 دي چوبا ممبريكن ڤرايڠاتن، سمنتارا لڠكه مريک برليم تروس منلوسوري سمق-سامون يڠ باكل ممباوا مريک ككاكي ڬونوڠ ترسبوت.
Jika engkau mahu tinggal, engkau tinggallah. 	 جک اڠكاو ماهو تيڠڬل، اڠكاو تيڠݢلله.
Jangan banyak bunyi. 	 جاڠن باڽق بوڽي.
Bukan selalu kita ada peluang seperti hari ini. 	 بوكن سلالو كيت اد ڤلواڠ سڤرتي هاري اين.
Pertama kali Buyong dan Kalijaga tidak ada mengawal sempadan kaki gunung ini! Banang bersuara gembira. 	 ڤرتام كالي بويوڠ دان كاليجاݢ تيدق اد مڠاول سمڤادن كاكي ڬونوڠ اين! بانڠ برسوارا ڬمبيرا.
Buyong dan Kalijaga merupakan rakan ayahanda dan bonda mereka. 	 بويوڠ دان كاليجاݢ مروڤاكن راكن ايهندا دان بوندا مريک.
Kedua-duanya sering bertugas mengawal kaki pergunungan Gunung Pulai. 	 كدوا-دواڽ سريڠ برتوڬس مڠاول كاكي ڤرڬونوڠن ڬونوڠ ڤولاي.
Hanya orang-orang tertentu yang dibenarkan naik ke kawasan larangan ini. 	 هاڽ اورڠ٢ ترتنتو يڠ دبنركن ناءيق ككاوسن لارڠن اين.
Ada banyak cerita kenapa Gunung Pulai menjadi kawasan larangan. 	 اد باڽق چريتا كناڤ ڬونوڠ ڤولاي منجادي كاوسن لارڠن.
Ada yang menyatakan bahawa di Gunung Pulai ini terdapat haiwan-haiwan buas datang dari alam bunian. 	 اد يڠ مڽاتاكن بهاوا دڬونوڠ ڤولاي اين ترداڤت حيوان٢ بواس داتڠ دري عالم بونيان.
Lantas untuk tidak membiarkan porak-peranda melanggar bumi, maka mereka dipasung oleh para pendekar Semutar Putih di gunung ini. 	 لنتس اونتوق تيدق ممبياركن ڤورق-ڤراندا ملڠڬر بومي، مک مريک دڤاسوڠ اوليه ڤارا ڤنديكر سموتر ڤوتيه دڬونوڠ اين.
Ada yang menyatakan bahawa tempat ini letaknya Maul Hayat, air yang membolehkan seseorang itu kekal abadi. 	 اد يڠ مڽاتاكن بهاوا تمڤت اين لتقڽ ماءول حياة، اءير يڠ ممبوليهكن سساورڠ ايت ككل ابادي.
Tempat air itu dikelilingi air terjun yang terletak di sebuah taman seindah syurga. 	 تمڤت اءير ايت دكليليڠي اءير ترجون يڠ ترلتق دسبواه تامن سإينداه شرݢ.
Khabarnya, di sinilah tempat para raja dan pendekar yang dianggap layak untuk bertapa sehingga kiamat tiba. 	 خبرڽ، دسينيله تمڤت ڤارا راج دان ڤنديكر يڠ دأڠڬڤ لايق اونتوق برتاڤ سهيڠݢ قيامة تيبا.
Ada juga yang menyatakan bahawa di dalam Gunung Pulai ada raksasa yang sedang tidur. 	 اد جوݢ يڠ مڽاتاكن بهاوا ددالم ڬونوڠ ڤولاي اد رقساس يڠ سدڠ تيدور.
Bermacam-macam cerita, tetapi semua tidak dapat dipastikan kebenarannya. 	 برماچم-ماچم چريتا، تتاڤي سموا تيدق داڤت دڤستيكن كبنرنڽ.
Apa yang pasti, Perkampungan Gapura dibangunkan oleh Sultan Mansur berhampiran gunung ini atas sebab-sebab yang berkait. 	 اڤ يڠ ڤستي، ڤركامڤوڠن ڬاڤورا دباڠونكن اوليه سلطان منصور برهمڤيرن ڬونوڠ اين اتس سبب٢ يڠ بركاءيت.
Rata-rata penghuni perkampungan ini adalah pendekar. 	 رات٢ ڤڠهوني ڤركامڤوڠن اين اداله ڤنديكر.
Adakah mereka ditugaskan untuk mengawal Gunung Pulai ini. 	 ادكه مريک دتوڬسكن اونتوق مڠاول ڬونوڠ ڤولاي اين.
Jika ya, mengapa? Daripada apa? Jika tidak, apa pula sebabnya?  Jawapan sebenar tidak berada dalam pengetahuan mereka. 	 جک يا، مڠاڤ؟ درڤد اڤ؟ جک تيدق، اڤ ڤولا سببڽ؟  جواڤن سبنر تيدق براد دالم ڤڠتاهوان مريک.
Ayahanda dan bonda mereka tidak pernah bercerita akan hal ini. 	 ايهندا دان بوندا مريک تيدق ڤرنه برچريتا اكن حال اين.
Mungkin rahsia untuk pendekar-pendekar Semutar Putih sahaja. 	 موڠكين رهسيا اونتوق ڤنديكر٢ سموتر ڤوتيه سهاج.
Tetapi rahsia itu tidak akan kekal rahsia kerana hari ini mereka bakal mengetahuinya. 	 تتاڤي رهسيا ايت تيدق اكن ككل رهسيا كران هاري اين مريک باكل مڠتاهوءيڽ.
Kelima-limanya mula mendaki. 	 كليما-ليمڽ مولا منداكي.
Gunung Pulai tidak curam, jadi mereka tidak perlu memanjatnya. 	 ڬونوڠ ڤولاي تيدق چورم، جادي مريک تيدق ڤرلو ممنجاتڽ.
Hanya perlu berjalan kaki, mendaki cerun yang agak landai. 	 هاڽ ڤرلو برجالن كاكي، منداكي چرون يڠ اڬق لنداي.
Sekali-sekala mereka mengangkat kaki mengelak akar-akar pokok yang tersembul keluar. 	 سكالي-سكالا مريک مڠڠكت كاكي مڠيلق اكر٢ ڤوكوق يڠ ترسمبول كلوار.
Kita akan pulang sebelum maghrib, bukan? Dia bersuara. 	 كيت اكن ڤولڠ سبلوم مغرب، بوكن؟ دي برسوارا.
Masih gusar sebenarnya. 	 ماسيه ڬوسر سبنرڽ.
Sekejap-sekejap dia menoleh ke belakang. 	 سكجڤ٢ دي منوليه كبلاكڠ.
Perkampungan Gapura sudah diselindungi rimbunan belantara. 	 ڤركامڤوڠن ڬاڤورا سوده دسليندوڠي ريمبونن بلنتارا.
Masih panjang masanya. 	 ماسيه ڤنجڠ ماسڽ.
Engkau janganlah terlalu risau. 	 اڠكاو جاڠنله ترلالو ريساو.
Hish, dari tadi engkau merungut! Awang mendengus. 	 هيس، دري تادي اڠكاو مروڠوت! اوڠ مندڠوس.
Awang sedang mendahului semua. 	 اوڠ سدڠ مندهولوءي سموا.
Perjalanan mereka tidaklah sukar, kerana Gunung Pulai ini sudah terdapat denai yang tersedia. 	 ڤرجالنن مريک تيدكله سوكر، كران ڬونوڠ ڤولاي اين سوده ترداڤت دناي يڠ ترسديا.
Kadangkala yang kita lihat orang-orang dewasa menghilang di Gunung Pulai ini, pasti inilah laluan mereka. 	 كادڠكالا يڠ كيت ليهت اورڠ٢ ديواس مڠهيلڠ دڬونوڠ ڤولاي اين، ڤستي اينله لالوان مريک.
Rajuna menunjuk denai yang sedang mereka lalui. 	 راجونا منونجوق دناي يڠ سدڠ مريک لالوءي.
Denai itu bersih, sedang kiri dan kanan mereka penuh dengan pokok dan tumbuhan hutan. 	 دناي ايت برسيه، سدڠ كيري دان كانن مريک ڤنوه دڠن ڤوكوق دان تومبوهن هوتن.
Ini bukan laluan haiwan, tetapi jelas laluan manusia. 	 اين بوكن لالوان حيوان، تتاڤي جلس لالوان ماءنسي.
Telapak selipar dan sepatu mereka masih terzahir. 	 تلڤق سليڤر دان سڤاتو مريک ماسيه ترظاهير.
Ini jalan yang pastinya mereka sering lalui. 	 اين جالن يڠ ڤستيڽ مريک سريڠ لالوا.
Banang mengusap dagu, ingin tahu denai ini akan membawa mereka ke mana. 	 بانڠ مڠوسڤ داڬو، ايڠين تاهو دناي اين اكن ممباوا مريک كمان.
Pastinya pada penghujung denai adalah jawapan sebenar akan mengapa Gunung Pulai ini sangat dijaga oleh ayahanda dan bonda kita. 	 ڤستيڽ ڤد ڤڠهوجوڠ دناي اداله جواڤن سبنر اكن مڠاڤ ڬونوڠ ڤولاي اين ساڠت دجاݢ اوليه ايهندا دان بوندا كيت.
Aku teruja mahu mengetahuinya! Awang bersemangat. 	 اكو تروجا ماهو مڠتاهوءيڽ! اوڠ برسماڠت.
Mungkin ada tok guru handal yang bertapa di sini? Punya hikmat-hikmat agung yang boleh menjadikan kita sehebat ayahanda dan bonda kita?  Jika demikian, aku pun mahu menguasainya! Damar separuh menjerit. 	 موڠكين اد توق ڬورو هندل يڠ برتاڤ دسيني؟ ڤوڽا حكمة٢ اڬوڠ يڠ بوليه منجاديكن كيت سهيبت ايهندا دان بوندا كيت؟  جک دمكين، اكو ڤون ماهو مڠواساءيڽ! دامر سڤروح منجريت.
Dia pula hanya membisu. 	 دي ڤولا هاڽ ممبيسو.
Menoleh ke kiri dan kanan, kerisauan. 	 منوليه ككيري دان كانن، كريساوان.
Tetapi suara hati memujuk-mujuk agar dia tidak gementar. 	 تتاڤي سوارا هاتي مموجوق-موجوق اڬر دي تيدق ڬمنتر.
Mengingatkan dirinya bahawa dia bersama empat lagi rakan dan bukannya berseorangan. 	 مڠيڠتكن ديريڽ بهاوا دي برسام امڤت لاڬي راكن دان بوكنڽ برسأورڠن.
Mengapa Buyong dan Kalijaga tidak menjaga kaki gunung seperti biasa? Dia bertanya. 	 مڠاڤ بويوڠ دان كاليجاݢ تيدق منجاݢ كاكي ڬونوڠ سڤرتي بياسا؟ دي برتاڽ.
Aku tengok tadi lembu jantan Tok Mamat mengamuk. 	 اكو تيڠوق تادي لمبو جنتن توق مامت مڠاموق.
Awang memberitahu tanpa memandang ke belakang. 	 اوڠ ممبريتاهو تنڤا ممندڠ كبلاكڠ.
Ah, itulah sebabnya engkau berani mencadangkan kita ke mari. 	 اه، ايتله سببڽ اڠكاو براني منچادڠكن كيت كماري.
Engkau tahu Buyong dan Kalijaga tiada. 	 اڠكاو تاهو بويوڠ دان كاليجاݢ تياد.
Banang bagai dapat merungkai misteri. 	 بانڠ باڬاي داڤت مروڠكاي ميستري.
Awang tertawa sambil mengangguk. 	 اوڠ ترتاوا سمبيل مڠڠڬوق.
Siapa. 	 سياڤا.
Satu suara kedengaran sayup-sayup, bergema pada pendengaran mereka. 	 ساتو سوارا كدڠرن سايوڤ٢، برڬما ڤد ڤندڠرن مريک.
Amat merdu, bagai membelai gegendang telinga mereka. 	 امت مردو، باڬاي ممبلاي ڬڬنداڠ تليڠا مريک.
Pantas kelima-limanya saling merapat. 	 ڤانتس كليما-ليمڽ ساليڠ مراڤت.
Bulu roma meremang. 	 بولو روما مرمڠ.
Mereka saling berpandangan dalam waspada. 	 مريک ساليڠ برڤندڠن دالم وسڤادا.
Riak wajah masing-masing penuh tanda tanya. 	 رياق واجه ماسيڠ٢ ڤنوه تندا تاڽ.
Siapa yang hadir itu? Suara itu kedengaran lagi. 	 سياڤا يڠ حاضير ايت؟ سوارا ايت كدڠرن لاڬي.
Apakah telah tiba untuk pengajaran yang seterusnya?  Awang memerhatikan dia, Rajuna, Banang dan Damar. 	 اڤاكه تله تيبا اونتوق ڤڠاجرن يڠ ستروسڽ؟  اوڠ ممرهاتيكن دي، راجونا، بانڠ دان دامر.
Pengajaran? Apakah benar rahsia Gunung Pulai ini ialah tok guru yang hebat?  Dia, Rajuna, Banang dan Damar sama-sama teruja. 	 ڤڠاجرن؟ اڤاكه بنر رهسيا ڬونوڠ ڤولاي اين اياله توق ڬورو يڠ هيبت؟  دي، راجونا، بانڠ دان دامر سام٢ تروجا.
Suara yang kedengaran juga teramat merdu, langsung tidak menakutkan. 	 سوارا يڠ كدڠرن جوݢ ترامت مردو، لڠسوڠ تيدق مناكوتكن.
Bahkan, suara itu bagai meruntun-runtun untuk mereka mendekat. 	 بهكن، سوارا ايت باڬاي مرونتون-رونتون اونتوق مريک مندكت.
Benar, aku ialah Wali Allah, Tok Guru Perkasa, Adiwaja!  Belum sempat mereka memberi jawapan kepada pertanyaan Awang, suara merdu lagi mendayu tadi sudah menjawab. 	 بنر، اكو اياله والي الله، توق ڬورو ڤركاس، اديواج!  بلوم سمڤت مريک ممبري جواڤن كڤد ڤرتاڽاءن اوڠ، سوارا مردو لاڬي مندايو تادي سوده منجواب.
Awang terus berpaling. 	 اوڠ تروس برڤاليڠ.
Impian kita mahu menjadi pendekar hebat akan menjadi kenyataan! Penumbuk dikepalnya. 	 ايمڤين كيت ماهو منجادي ڤنديكر هيبت اكن منجادي كڽاتأن! ڤنومبوق دكڤلڽ.
Ayuh, kita menghadap Tok Guru Perkasa! Banang menepuk bahu Rajuna. 	 ايوه، كيت مڠهادڤ توق ڬورو ڤركاس! بانڠ منڤوق باهو راجونا.
Rajuna mengangguk, sambil memandang Damar dan dia. 	 راجونا مڠڠڬوق، سمبيل ممندڠ دامر دان دي.
Dia tersenyum. 	 دي ترسڽوم.
Dia juga ingin menjadi pendekar hebat. 	 دي جوݢ ايڠين منجادي ڤنديكر هيبت.
Mungkin hari ini rezekinya. 	 موڠكين هاري اين رزقيڽ.
Tok Guru Perkasa, kami datang! Awang menjerit. 	 توق ڬورو ڤركاس، كامي داتڠ! اوڠ منجريت.
Ayuh, ikuti suaraku ini!  Mereka berlima menyambung langkahan. 	 ايوه، ايكوتي سواراكو اين!  مريک برليم مڽمبوڠ لڠكهن.
Dada masing-masing berdegup kencang, tidak sabar-sabar mahu menjadi pendekar handalan!   Assalamu’alaikum wa rahmatullah,  Assalamu’alaikum wa rahmatullah. 	 دادا ماسيڠ٢ بردڬوڤ كنچڠ، تيدق صبر٢ ماهو منجادي ڤنديكر هندلن!   السلام عليكم ورحمة الله،  السلام عليكم ورحمة الله.
Suara itu mengetuk gegendang telinga Nadim. 	 سوارا ايت مڠتوق ڬڬنداڠ تليڠا نديم.
Terpisat-pisat dia membuka mata. 	 ترڤيست-ڤيست دي ممبوک مات.
Tangan segera diangkat menggosok pancaindera tersebut. 	 تاڠن سڬرا دأڠكت مڠڬوسوق ڤنچاإيندرا ترسبوت.
Dahinya berkerut. 	 داهيڽ بركروت.
Matanya sedikit berpinar sebelum perlahan-lahan kembali seperti biasa. 	 ماتڽ سديكيت برڤينر سبلوم ڤرلاهن-لاهن كمبالي سڤرتي بياسا.
Daripada berbaring, dia duduk sambil sebelah tangan menongkat tubuh. 	 درڤد برباريڠ، دي دودوق سمبيل سبله تاڠن منوڠكت توبوه.
Nirnama dilihatnya sedang bersimpuh. 	 نيرنام دليهتڽ سدڠ برسيمڤوه.
Namun kemudian, lelaki berparut tanpa nama itu bangkit dan berdiri. 	 نامون كمودين، للاكي برڤاروت تنڤا نام ايت بڠكيت دان برديري.
Allahu akbar. 	 الله اكبر.
Tambah berkerut dahi Nadim. 	 تمبه بركروت داهي نديم.
Dia pula bangkit, menggeliat sambil menguap, seakan mahu menghabiskan sisa kantuk. 	 دي ڤولا بڠكيت، مڠڬليات سمبيل مڠواڤ، سأكن ماهو مڠهابيسكن سيسا كنتوق.
Matanya kemudian meliar, memerhatikan suasana yang masih gelita. 	 ماتڽ كمودين مليار، ممرهاتيكن سواسان يڠ ماسيه ڬليتا.
Kesejukan mencucuk tulang sum-sum. 	 كسجوقن منچوچوق تولڠ سوم٢.
Mujur dia lena berhampiran unggun api, yang kelihatannya masih marak. 	 موجور دي لينا برهمڤيرن اوڠڬون اڤي، يڠ كليهتنڽ ماسيه مارق.
Pastinya Nirnama telah menambah bahan bakar sebelum beribadah. 	 ڤستيڽ نيرنام تله منمبه باهن باكر سبلوم برعباده.
Nadim memandang kembali kepada Nirnama yang khusyuk menunaikan solat. 	 نديم ممندڠ كمبالي كڤد نيرنام يڠ خشوع منونايكن صلاة.
Tidak berapa lama kemudian, ibadah itu sempurna. 	 تيدق براڤ لاما كمودين، عباده ايت سمڤورنا.
Nirnama dilihat memandangnya sambil mulut terkumat-kamit. 	 نيرنام دليهت ممندڠڽ سمبيل مولوت تركومت-كاميت.
Solat Subuh sudah jadi empat kali bangun? Kerutan pada dahi Nadim kembali. 	 صلاة صبح سوده جادي امڤت كالي باڠون؟ كروتن ڤد داهي نديم كمبالي.
Nirnama menggeleng sambil tersenyum nipis, sebelum bibirnya kembali terkumat-kamit. 	 نيرنام مڠڬيليڠ سمبيل ترسڽوم نيڤيس، سبلوم بيبيرڽ كمبالي تركومت-كاميت.
Habis, kenapa sudah engkau memberi salam, engkau bangkit dan mengangkat takbir lagi?  Dua rakaat sebelum Solat Fajar itu lebih baik berbanding dunia dan segala isinya. 	 هابيس، كناڤ سوده اڠكاو ممبري سلام، اڠكاو بڠكيت دان مڠڠكت تكبير لاڬي؟  دوا ركعة سبلوم صلاة فجر ايت لبيه باءيق بربنديڠ دنيا دان سڬالا ايسيڽ.
Sebelum engkau Solat Subuh, engkau solat dua rakaat?  Nirnama sekadar mengangguk. 	 سبلوم اڠكاو صلاة صبح، اڠكاو صلاة دوا ركعة؟  نيرنام سقدر مڠڠڬوق.
Sudah berapa lama engkau bangkit daripada lena?  Nadim masih ingat yang Nirnama tidur dahulu berbanding dirinya. 	 سوده براڤ لاما اڠكاو بڠكيت درڤد لينا؟  نديم ماسيه ايڠت يڠ نيرنام تيدور دهولو بربنديڠ ديريڽ.
Lelaki berparut itu tidur sambil duduk bersandar pada batang pokok, menghadap unggun api yang meliang-liuk, sementara dia pula berbaring dengan berselimutkan kain kerana tidak tahan dengan kesejukan yang mencengkam. 	 للاكي برڤاروت ايت تيدور سمبيل دودوق برسندر ڤد باتڠ ڤوكوق، مڠهادڤ اوڠڬون اڤي يڠ مليڠ-ليوق، سمنتارا دي ڤولا برباريڠ دڠن برسليموتكن كاءين كران تيدق تاهن دڠن كسجوقن يڠ منچڠكم.
Semenjak sepertiga terakhir malam bermula. 	 سمنجق سڤرتيݢ تراخير مالم برمولا.
Lelaki itu kemudian bangkit daripada silanya. 	 للاكي ايت كمودين بڠكيت درڤد سيلاڽ.
Engkau tidak mengantukkah?  Nadim tidak berpuas hati. 	 اڠكاو تيدق مڠنتوقكه؟  نديم تيدق برڤواس هاتي.
Dia melihat Nirnama segar bugar, sedang dia sendiri masih berhajat mahu menyambung lena. 	 دي مليهت نيرنام سڬر بوڬر، سدڠ دي سنديري ماسيه برحاجة ماهو مڽمبوڠ لينا.
Dia tidak pernah bangun seawal ini. 	 دي تيدق ڤرنه باڠون سأول اين.
Walaupun beragama Islam, Nadim anak jalanan tanpa ibu bapa. 	 والاوڤون برأڬام إسلام، نديم انق جالنن تنڤا ايبو باڤ.
Tiada siapa peduli akan dirinya. 	 تياد سياڤا ڤدولي اكن ديريڽ.
Dia beragama Islam pun sekadar ikut-ikutan, memandangkan kebanyakan penduduk Perkampungan Medini menganut agama tersebut. 	 دي برأڬام إسلام ڤون سقدر ايكوت-ايكوتن، ممندڠكن كباڽقن ڤندودوق ڤركامڤوڠن ميديني مڠانوت اڬام ترسبوت.
Itu menjadikan dia tahu serba-sedikit akan kebiasaan dan ibadat dalam agama Islam. 	 ايت منجاديكن دي تاهو سربا-سديكيت اكن كبياساءن دان عبادة دالم اڬام إسلام.
Engkau tidak Solat Subuh?   Nadim tersentak apabila Nirnama menjawab soalannya dengan soalan juga. 	 اڠكاو تيدق صلاة صبح؟  نديم ترسنتق اڤابيلا نيرنام منجواب سوءالنڽ دڠن سوءالن جوݢ.
Dia tersengih sambil menggaru belakang kepala yang tidak gatal. 	 دي ترسڠيه سمبيل مڠڬارو بلاكڠ كڤالا يڠ تيدق ڬتل.
Aku tidak tahu. 	 اكو تيدق تاهو.
Heh heh heh. 	 هيه هيه هيه.
Aku boleh ajar. 	 اكو بوليه اجر.
Bolehkah sembahyang tanpa air? Aku tahu kita kena ambil. 	 بوليهكه سمبهيڠ تنڤا اءير؟ اكو تاهو كيت كنا امبيل.
Tiba-tiba, Nirnama mengangkat telunjuknya ke bibir. 	 تيبا٢، نيرنام مڠڠكت تلونجوقڽ كبيبير.
Bicara Nadim terhenti. 	 بيچارا نديم ترهنتي.
Wajah Nirnama nampak tegang. 	 واجه نيرنام نمڤق تڬڠ.
Angin tidak semena-mena berubah laku, mula bertiup dengan kencang. 	 اڠين تيدق سمنا-منا براوبه لاكو، مولا برتيوڤ دڠن كنچڠ.
Dedaunan yang banyak menutupi lantai bumi berterbangan liar. 	 دداونن يڠ باڽق منوتوڤي لنتاي بومي برتربڠن ليار.
Rimbunan daun pada pepohonan pula berguguran. 	 ريمبونن داوءن ڤد ڤڤوهونن ڤولا برڬوڬورن.
Sebahagiannya menampar-nampar wajah Nadim. 	 سبهاڬينڽ منمڤر-نمڤر واجه نديم.
Unggun api meliang-liuk dengan liar, sebelum terpadam tanpa rela. 	 اوڠڬون اڤي مليڠ-ليوق دڠن ليار، سبلوم ترڤادم تنڤا ريلا.
Suasana yang tenang disimbahi remang cahaya api, bertukar gelita dalam sederu nafas sahaja. 	 سواسان يڠ تنڠ دسيمبهي رماڠ چهاي اڤي، برتوكر ڬليتا دالم سدرو نفس سهاج.
Dada Nadim berdegup kencang. 	 دادا نديم بردڬوڤ كنچڠ.
Dia dapat merasakan yang Nirnama sedang merapati dirinya. 	 دي داڤت مراساكن يڠ نيرنام سدڠ مراڤتي ديريڽ.
Lelaki tanpa nama itu membelakangi Nadim, sambil sebelah tangan menyentuh bahunya. 	 للاكي تنڤا نام ايت ممبلاكڠي نديم، سمبيل سبله تاڠن مڽنتوه باهوڽ.
Berundur, Nadim. 	 براوندور، نديم.
Apa yang sedang berlaku?  Ada tetamu. 	 اڤ يڠ سدڠ برلاكو؟  اد تتامو.
Tetamu?  Deruan sesuatu menggegarkan gegendang telinga Nadim kala satu lembaga yang tidak dapat dicermati keadaannya, meluru ke arah mereka. 	 تتامو؟  دروان سسواتو مڠڬݢركن ڬڬنداڠ تليڠا نديم كالا ساتو لمبݢ يڠ تيدق داڤت دچرماتي كأداءنڽ، ملورو كأره مريک.
Nirnama terus menolak tubuh Nadim, membuatkan dia terundur. 	 نيرنام تروس منولق توبوه نديم، ممبواتكن دي تراوندور.
Nadim langsung tidak dapat mengawal diri. 	 نديم لڠسوڠ تيدق داڤت مڠاول ديري.
Tolakan Nirnama tampak lemah dan ringan, tetapi rupa-rupanya sarat dengan tenaga. 	 تولقن نيرنام تمڤق لمه دان ريڠن، تتاڤي روڤا-روڤاڽ سارت دڠن تناݢ.
Nadim terjarak sekitar tiga depa jauhnya, sementara Nirnama dilihat menyambut serangan musuh di tengah-tengah gelita. 	 نديم ترجارق سكيتر تيݢ دڤا جاءوهڽ، سمنتارا نيرنام دليهت مڽمبوت سرڠن موسوه دتڠه-تڠه ڬليتا.
Cekap dan tangkas, Nirnama!   Daripada jeritan itu, jelas lembaga itu merupakan seorang manusia dan berjantina lelaki. 	 چكڤ دان تڠكس، نيرنام!  درڤد جريتن ايت، جلس لمباݢ ايت مروڤاكن سأورڠ ماءنسي دان برجنتينا للاكي.
Nirnama diam tidak membalas. 	 نيرنام ديام تيدق ممبالس.
Ayuh! Lembaga itu terus menyambung serangan. 	 ايوه! لمبݢ ايت تروس مڽمبوڠ سرڠن.
Nadim tidak dapat melihat dengan jelas perseteruan mereka, hanya Nirnama yang terundur beberapa langkah. 	 نديم تيدق داڤت مليهت دڠن جلس ڤرستروان مريک، هاڽ نيرنام يڠ تراوندور ببراڤ لڠكه.
Apakah mereka diserang orang-orang Jagat Suci? Apakah tumbangnya Bagak Durjana membuatkan Nirnama menjadi buruan?  Nadim mati akal. 	 اڤاكه مريک دسرڠ اورڠ٢ جاڬت سوچي؟ اڤاكه تومبڠڽ باڬق دورجان ممبواتكن نيرنام منجادي بوروان؟  نديم ماتي عقل.
Dia tidak tahu hendak berbuat apa. 	 دي تيدق تاهو هندق بربوات اڤ.
Dia sedar, dia tidak mampu untuk membantu Nirnama, malah mungkin dia akan lebih menyusahkan lelaki berparut itu. 	 دي سدر، دي تيدق ممڤو اونتوق ممبنتو نيرنام، ماله موڠكين دي اكن لبيه مڽوسهكن للاكي برڤراوت ايت.
Apakah dia perlu melarikan diri?  Angin menderu-deru, biasan pertembungan antara Nirnama dan lembaga di hadapannya. 	 اڤاكه دي ڤرلو ملاريكن ديري؟  اڠين مندرو-درو، بياسن ڤرتمبوڠن انتارا نيرنام دان لمباݢ دهادڤنڽ.
Semakin lama mereka bertarung, semakin jelas susuk lawan Nirnama pada penglihatan Nadim, memandangkan mentari mula menzahirkan diri. 	 سماكين لاما مريک برتاروڠ، سماكين جلس سوسوق لاون نيرنام ڤد ڤڠليهتن نديم، ممندڠكن منتاري مولا منظاهيركن ديري.
Sinarannya mula menembusi rimbunan dedaun, menghasilkan palang-palang cahaya yang menyinari suasana. 	 سينارنڽ مولا منمبوسي ريمبونن دداون، مڠحاصيلكن ڤالڠ٢ چهاي يڠ مڽيناري سواسان.
Lawan Nirnama ialah seorang lelaki, berwajah garang dengan misai dan janggut yang sedikit tebal. 	 لاون نيرنام اياله سأورڠ للاكي، برواجه ڬارڠ دڠن ميساي دان جڠڬوت يڠ سديكيت تبل.
Rambutnya pendek dan kemas, bertanjak megah, berpakaian selayaknya seorang pendekar namun pakaiannya daripada kain yang terbaik. 	 رمبوتڽ ڤينديق دان كمس، برتنجق مڬه، برڤاكاين سلايقڽ سأورڠ ڤنديكر نامون ڤاكاينڽ درڤد كاءين يڠ ترباءيق.
Kerisnya bukan senjata biasa-biasa. 	 كريسڽ بوكن سنجات بياسا٢.
Hanya mereka yang bertaraf laksamana mampu mempunyai keris sedemikian rupa. 	 هاڽ مريک يڠ برتارف لقسامان ممڤو ممڤوڽاءي كريس سدميكين روڤا.
Mereka sudah bertarung garang semenjak kelam dinihari sehingga terang mula merajai alam. 	 مريک سوده برتاروڠ ڬارڠ سمنجق كلام دينيهاري سهيڠݢ ترڠ مولا مراجاءي عالم.
Sekali-sekala, mereka bagaikan melayang saat menyerang atau mengelak serangan lawan. 	 سكالي-سكالا، مريک باڬايكن ملايڠ ساعت مڽرڠ اتاو مڠيلق سرڠن لاون.
Ibarat punya kesaktian tersendiri. 	 عبارت ڤوڽا كسقتين ترسنديري.
Masing-masing tidak terkalahkan. 	 ماسيڠ٢ تيدق تركالهكن.
Engkau boleh bertahan sebegini lama ya! Tidak hairanlah engkau mampu menumbangkan nama-nama besar di selatan ini!  Satu saukan cuba mencapai kepalanya. 	 اڠكاو بوليه برتاهن سبڬيني لاما يا! تيدق حيرانله اڠكاو ممڤو منومبڠكن نام٢ بسر دسلاتن اين!  ساتو ساءوقن چوبا منچاڤاي كڤالاڽ.
Nirnama tunduk tetapi dia dijamu pula dengan tujahan lutut lawan. 	 نيرنام توندوق تتاڤي دي دجامو ڤولا دڠن تواجهن لوتوت لاون.
Tangkas dua lengan dinaikkan untuk mempertahankan diri. 	 تڠكس دوا لڠن دناءيقكن اونتوق ممڤرتاهنكن ديري.
Tubuhnya terangkat sekitar sehasta dari bumi. 	 توبوهڽ ترڠكت سكيتر سهستا دري بومي.
Tetapi engkau masih belum mampu menghadapi aku!   Tangan yang tadi cuba menyauk kepalanya, kini melawan arah dengan melepaskan pukulan silang. 	 تتاڤي اڠكاو ماسيه بلوم ممڤو مڠهادڤي اكو!  تاڠن يڠ تادي چوبا مڽاءوق كڤالاڽ، كيني ملاون اره دڠن ملڤسكن ڤوكولن سيلڠ.
Pantas Nirnama mengangkat sebelah tangan dan kaki, mempertahankan kepala dan tubuh daripada menjadi mangsa. 	 ڤانتس نيرنام مڠڠكت سبله تاڠن دان كاكي، ممڤرتاهنكن كڤالا دان توبوه درڤد منجادي مڠسا.
Namun, serangan pantas itu berisi kekuatan yang begitu tinggi, membuatkan Nirnama terpelanting ke tepi sebelum bergolek beberapa kali di lantai bumi. 	 نامون، سرڠن ڤانتس ايت برايسي كقواتن يڠ بڬيتو تيڠڬي، ممبواتكن نيرنام ترڤلنتيڠ كتڤي سبلوم برڬوليق ببراڤ كالي دلنتاي بومي.
Nirnama bingkas bangkit dengan sebelah lutut dan tangan menongkat tubuh. 	 نيرنام بيڠكس بڠكيت دڠن سبله لوتوت دان تاڠن منوڠكت توبوه.
Dia mengerling Nadim yang bersembunyi di balik sebuah pokok besar, sekitar lima depa dari tempat dia bertarung. 	 دي مڠرليڠ نديم يڠ برسمبوڽي دباليق سبواه ڤوكوق بسر، سكيتر ليم دڤا دري تمڤت دي برتاروڠ.
Jelas, wajah Nadim menunjukkan budak itu sedang kerisauan. 	 جلس، واجه نديم منونجوقكن بودق ايت سدڠ كريساوان.
Nirnama bangkit tatkala si lawan membuka tari silat, bagaikan memancing untuk Nirnama memulakan serangan. 	 نيرنام بڠكيت تتكالا سي لاون ممبوک تاري سيلت، باڬايكن ممنچيڠ اونتوق نيرنام ممولاكن سرڠن.
Langkah si lawan itu kemas dan teratur. 	 لڠكه سي لاون ايت كمس دان تراتور.
Daripada buah-buah persilatannya, tidak mempamerkan sebarang kelemahan yang terbuka. 	 درڤد بواه٢ ڤرسيلتنڽ، تيدق ممڤاميركن سبارڠ كلمهن يڠ تربوک.
Tangan Nirnama perlahan-lahan beralun. 	 تاڠن نيرنام ڤرلاهن-لاهن برالون.
Seiring dia menarik nafas, tangan kiri merapati hadapan dada, sementara tangan kanan terjulur keluar. 	 سإيريڠ دي مناريق نفس، تاڠن كيري مراڤتي هادڤن دادا، سمنتارا تاڠن كانن ترجولور كلوار.
Ibu jari tersimpan di telapak sedang jari-jemari lain terbuka lurus. 	 ايبو جاري ترسيمڤن دتلڤق سدڠ جاري-جماري لاءين تربوک لوروس.
Pandangan redup Nirnama memerhati lawan. 	 ڤندڠن ردوڤ نيرنام ممرهاتي لاون.
Dia dan tetamu tanpa undangan itu telah bertukar puluhan jurus untuk beberapa ketika. 	 دي دان تتامو تنڤا اوندڠن ايت تله برتوكر ڤولوهن جوروس اونتوق ببراڤ كتيک.
Sudah bersedia untuk tamatkan pertembungan ini?  Pendekar di hadapannya tersenyum panjang. 	 سوده برسديا اونتوق تمتكن ڤرتمبوڠن اين؟  ڤنديكر دهادڤنڽ ترسڽوم ڤنجڠ.
Tangan kanan perlahan-lahan berehat di atas hulu keris, sebelum jari-jemarinya merangkul bahagian senjata itu. 	 تاڠن كانن ڤرلاهن-لاهن بريحت دأتس هولو كريس، سبلوم جاري-جماريڽ مرڠكول بهاڬين سنجات ايت.
Nirnama berbuat hal yang serupa. 	 نيرنام بربوات حال يڠ سروڤا.
Jelas, pertarungan mereka telah sampai pada kemuncaknya. 	 جلس، ڤرتاروڠن مريک تله سمڤاي ڤد كمونچقڽ.
Nirnama, hati-hati! Suara Nadim nyaring kedengaran. 	 نيرنام، هاتي٢ سوارا نديم ڽاريڠ كدڠرن.
Ternyata, budak nakal itu memilih untuk tidak lari menyelamatkan diri. 	 ترڽات، بودق ناكل ايت مميليه اونتوق تيدق لاري مڽلامتكن ديري.
Mungkin dia mempunyai keyakinan bahawa Nirnama akan memenangi pertarungan ini walau Nirnama sendiri secara jujur tidak berani menjamin akan pengakhiran tersebut. 	 موڠكين دي ممڤوڽاءي كيقينن بهاوا نيرنام اكن ممنڠي ڤرتاروڠن اين والاو نيرنام سنديري سچارا جوجور تيدق براني منجامين اكن ڤڠأخيرن ترسبوت.
Pendekar itu menghunus kerisnya. 	 ڤنديكر ايت مڠهونوس كريسڽ.
Nirnama turut melakukan hal yang sama. 	 نيرنام توروت ملاكوكن حال يڠ سام.
Serentak kedua-duanya membuka langkah, perlahan-lahan bagaikan berpusing di dalam satu bulatan, tetapi dengan arah yang berlawanan. 	 سرنتق كدوا-دواڽ ممبوک لڠكه، ڤرلاهن-لاهن باڬايكن برڤوسيڠ ددالم ساتو بولتن، تتاڤي دڠن اره يڠ برلاونن.
Tangan mereka beralun bersama keris masing-masing. 	 تاڠن مريک برألون برسام كريس ماسيڠ٢.
Semakin lama, jarak antara mereka semakin dekat. 	 سماكين لاما، جارق انتارا مريک سماكين دكت.
Si lawan memecut ke hadapan. 	 سي لاون ممچوت كهادڤن.
Keris ditujahnya. 	 كريس دتواجهڽ.
Nirnama tidak menanti, turut membuka langkah. 	 نيرنام تيدق مننتي، توروت ممبوک لڠكه.
Seraya menyambut tujahan keris lawan dengan menangkap pergelangan tangan pendekar itu, Nirnama turut menujah kerisnya. 	 سرايا مڽمبوت تواجهن كريس لاون دڠن منڠكڤ ڤرڬلڠن تاڠن ڤنديكر ايت، نيرنام توروت منواجه كريسڽ.
Pantas si lawan mengesampingkan tujahan Nirnama dengan tangan kiri. 	 ڤانتس سي لاون مڠسمڤيڠكن توجهن نيرنام دڠن تاڠن كيري.
Tangan yang sama,  kemudian memanjang ke hadapan, seiring dia merapati Nirnama. 	 تاڠن يڠ سام، كمودين ممنجڠ كهادڤن، سإيريڠ دي مراڤتي نيرنام.
Dada Nirnama mahu dijamunya dengan telapak tangan tersebut. 	 دادا نيرنام ماهو دجاموڽ دڠن تلڤق تاڠن ترسبوت.
Nirnama tidak berlengah menyendengkan bahu kanan, membuatkan tangan kiri lawan terjulur melepasi kepalanya. 	 نيرنام تيدق برلڠاه مڽينديڠكن باهو كانن، ممبواتكن تاڠن كيري لاون ترجولور ملڤسي كڤالاڽ.
Terus Nirnama memasung tangan kiri itu dengan melipat tangan kanannya. 	 تروس نيرنام مماسوڠ تاڠن كيري ايت دڠن مليڤت تاڠن كاننڽ.
Kedua-duanya terkunci. 	 كدوا-دواڽ تركونچي.
Nirnama dan si lawan masing-masing cuba bergerak, tetapi kedua-duanya terpasung akibat pergerakan masing-masing. 	 نيرنام دان سي لاون ماسيڠ٢ چوبا برڬرق، تتاڤي كدوا-دواڽ ترڤاسوڠ عاقبة ڤرڬرقن ماسيڠ٢.
Angin menderu-deru, terbias hasil pertembungan tersebut. 	 اڠين مندرو-درو، تربياس حاصيل ڤرتمبوڠن ترسبوت.
Daun-daun berterbangan menjauhi kedua-duanya. 	 داءون٢ برتربڠن منجاءوهي كدوا-دواڽ.
Sebahagiannya menampar wajah Nadim yang tidak berganjak memerhatikan perkembangan pertempuran itu. 	 سبهاڬينڽ منمڤر واجه نديم يڠ تيدق برڬنجق ممرهاتيكن ڤركمبڠن ڤرتمڤورن ايت.
Jangan tewas, Nirnama! Datuk, nenek dan segala penjaga hutan ini, bantulah Nirnama! Nadim mengangkat kedua-dua belah tangan ke langit. 	 جاڠن تيواس، نيرنام! داتوق، نينيق دان سڬالا ڤنجاݢ هوتن اين، بنتوله نيرنام! نديم مڠڠكت كدوا-دوا بله تاڠن كلاڠيت.
Jeritan Nadim membuatkan pendekar yang menentang Nirnama itu tertawa. 	 جريتن نديم ممبواتكن ڤنديكر يڠ مننتڠ نيرنام ايت ترتاوا.
Engkau membawa musyrik sebagai teman? Dia masih jahil dan perlukan didikan. 	 اڠكاو ممباوا مشرک سباڬاي تمن؟  دي ماسيه جاهيل دان ڤرلوكن ديديقن.
Pendekar itu tersenyum lebar. 	 ڤنديكر ايت ترسڽوم ليبر.
Sejak bila engkau suka berteman?  Pendekar itu mengangkat kaki kanannya dan cuba menendang Nirnama. 	 سجق بيلا اڠكاو سوک برتمن؟  ڤنديكر ايت مڠڠكت كاكي كاننڽ دان چوبا منندڠ نيرنام.
Nirnama tidak membiarkan serangan itu dilancarkan. 	 نيرنام تيدق ممبياركن سرڠن ايت دلنچركن.
Kakinya turut diangkat, dan mereka berdua bertukar-tukar jurus tendangan sementara kedua-dua tangan mereka masih terpasung. 	 كاكيڽ توروت دأڠكت، دان مريک بردوا برتوكر -توكر جوروس تندڠن سمنتارا كدوا-دوا تاڠن مريک ماسيه ترڤاسوڠ.
Tendangan demi tendangan bertali arus. 	 تندڠن دمي تندڠن برتالي اروس.
Dedaunan dan rerumput sekitar tempat mereka bertarung tercabut. 	 دداءونن دان ررومڤوت سكيتر تمڤت مريک برتاروڠ ترچابوت.
Lantai tanah juga terhambur ke serata arah. 	 لنتاي تانه جوک ترهمبور كسرات اره.
Nirnama mengambil peluang dengan menyepak segumpal tanah, tepat ke wajah lawan. 	 نيرنام مڠمبيل ڤلواڠ دڠن مڽڤق سڬومڤل تانه، تڤت كواجه لاون.
Ini menyebabkan si lawan terkejut lalu sepantas kilat terus menutup mata, membuatkan pertahanan dirinya tidak lagi kejap. 	 اين مڽببكن سي لاون تركجوت لالو سڤانتس كيلت تروس منوتوڤ مات، ممبواتكن ڤرتاهنن ديريڽ تيدق لاڬي كجاڤ.
Tanpa teragak-agak, Nirnama terus menyeluk tangan kanannya ke hadapan sambil menarik tangan kiri. 	 تنڤا تراڬق-اڬق، نيرنام تروس مڽلوق تاڠن كاننڽ كهادڤن سمبيل مناريق تاڠن كيري.
Tubuh lawan tertarik merapatinya, sementara keris Nirnama hampir terbenam ke tubuh pendekar tersebut. 	 توبوه لاون ترتاريق مراڤتيڽ، سمنتارا كريس نيرنام همڤير تربنم كتوبوه ڤنديكر ترسبوت.
Belum sempat hujung keris Nirnama mencecah dadanya, kepala pendekar itu terlebih dahulu berpusing, melepaskan tanjak yang dipakainya. 	 بلوم سمڤت هوجوڠ كريس نيرنام منچچه داداڽ، كڤالا ڤنديكر ايت ترلبيه دهولو برڤوسيڠ، ملڤسكن تنجق يڠ دڤاكايڽ.
Tanjak itu melayang menampar wajah Nirnama, membuatkan pergerakan Nirnama terganggu dan serangannya terbatal, namun tidak sebelum Nirnama melompat seraya melepaskan tendangan dengan kedua-dua kaki. 	 تنجق ايت ملايڠ منمڤر واجه نيرنام، ممبواتكن ڤرڬرقن نيرنام ترڬڠڬو دان سرڠنڽ تربطل، نامون تيدق سبلوم نيرنام ملومڤت سرايا ملڤسكن تندڠن دڠن كدوا-دوا كاكي.
Tendangan itu hinggap tepat ke perut si lawan yang terdedah luas. 	 تندڠن ايت هيڠڬڤ تڤت كڤروت سي لاون يڠ تردده لواس.
Mata pendekar itu tersembul, kakinya tergerak beberapa langkah ke belakang sebelum jatuh bergulingan sehingga belakang tubuhnya menghentam sebatang pokok besar berhampiran. 	 مات ڤنديكر ايت ترسمبول، كاكيڽ ترڬرق ببراڤ لڠكه كبلاكڠ سبلوم جاتوه برڬوليڠن سهيڠݢ بلاكڠ توبوهڽ مڠهنتم سباتڠ ڤوكوق بسر برهمڤيرن.
Nirnama pula terjatuh ke tanah, sebelum pantas bangkit dan kembali mengalunkan tari silat bersama-sama keris yang terhunus. 	 نيرنام ڤولا ترجاتوه كتانه، سبلوم ڤانتس بڠكيت دان كمبالي مڠالونكن تاري سيلت برسام-سام كريس يڠ ترهونوس.
Terima kasih, datuk, nenek, penjaga belantara! Suara Nadim kedengaran lagi. 	 تريما كاسيه، داتوق، نينيق، ڤنجاݢ بلنتارا! سوارا نديم كدڠرن لاڬي.
Kah kah kah! Terenjut bahu Nadim. 	 كاه كاه كاه!  ترنجوت باهو نديم.
Segera dia memandang arah tawa itu datang. 	 سڬرا دي ممندڠ اره تاوا ايت داتڠ.
Pendekar yang terduduk di bawah pokok besar itu galak ketawa sambil perlahan-lahan bangkit. 	 ڤنديكر يڠ تردودوق دباوه ڤوكوق بسر ايت ڬالق كتاوا سمبيل ڤرلاهن-لاهن بڠكيت.
Mata Nadim terbeliak, tidak menyangka pendekar itu masih mampu berdiri dengan gagah. 	 مات نديم تربلياق، تيدق مڽڠک ڤنديكر ايت ماسيه ممڤو برديري دڠن ڬاڬه.
Kita sebaiknya berhenti di sini. 	 كيت سباءيقڽ برهنتي دسيني.
Suara Nirnama berdesir. 	 سوارا نيرنام بردسير.
Perlahan-lahan pendekar yang menjadi lawan Nirnama itu menarik senyuman panjang. 	 ڤرلاهن-لاهن ڤنديكر يڠ منجادي لاون نيرنام ايت مناريق سڽومن ڤنجڠ.
Nafasnya terhembus dari rongga. 	 نفسڽ ترهمبوس دري روڠݢ.
Dagunya kemudian naik dan turun. 	 داڬوڽ كمودين ناءيق دان تورون.
Tambah terkejut Nadim dibuatnya. 	 تمبه تركجوت نديم دبواتڽ.
Dia keluar dan berjalan ke arah Nirnama dengan berhati-hati. 	 دي كلوار دان برجالن كأره نيرنام دڠن برهاتي-هاتي.
Jelas, risau masih membaluti diri, kalau-kalau pendekar tanpa undangan itu akan melancarkan serangan. 	 جلس، ريساو ماسيه ممبالوتي ديري، كالاو٢ ڤنديكر تنڤا اوندڠن ايت اكن ملنچركن سرڠن.
Nirnama dan pendekar itu masing-masing menyarung kembali senjata mereka. 	 نيرنام دان ڤنديكر ايت ماسيڠ٢ مڽاروڠ كمبالي سنجات مريک.
Perkenalkan, Laksamana Kedua Semutar Putih, Jebat. 	 ڤركنلكن، لقسامان كدوا سموتر ڤوتيه، جبت.
Terbelalak mata Nadim. 	 تربلالق مات نديم.
Langkahannya terhenti. 	 لڠكهنڽ ترهنتي.
Pantas dia menoleh ke arah pendekar tadi, yang sedang menunduk mengambil semula tanjaknya. 	 ڤانتس دي منوليه كأره ڤنديكر تادي، يڠ سدڠ منوندوق مڠمبيل سمولا تنجقڽ.
Destar itu diangkat dan diletakkan kembali di atas kepala. 	 دستر ايت دأڠكت دان دلتقكن كمبالي دأتس كڤالا.
Senyuman lelaki itu masih lebar. 	 سڽومن للاكي ايت ماسيه ليبر.
Tangan kanan Jebat terhulur. 	 تاڠن كانن جبت ترهولور.
Budak, perkenalkan dirimu. 	 بودق، ڤركنلكن ديريمو.
Terketar-ketar Nadim menghulurkan tangan menyambut. 	 تركتر-كتر نديم مڠهولوركن تاڠن مڽمبوت.
A. 	 ا.
aku, Nadim. 	 اكو، نديم.
Penduduk Kampung Medini menggelar dia ‘Sang Kancil’. 	 ڤندودوق كامڤوڠ مديني مڠڬلر دي ’سڠ كنچيل‘.
Cerdas orangnya. 	 چردس اورڠڽ.
Nirnama meramas rambut Nadim. 	 نيرنام مرامس رمبوت نديم.
Oh, inilah orang yang bertanggungjawab mengeluarkan Bagak Durjana dari istananya. 	 اوه، اينله اورڠ يڠ برتڠڬوڠجواب مڠلواركن باڬق دورجان دري ايستانڽ.
Engkau berjasa besar, budak! Jebat menampar lembut bahu Nadim. 	 اڠكاو برجاس بسر، بودق! جبت منمڤر لمبوت باهو نديم.
Walaupun temparan itu lembut, terasa juga Nadim akan sakitnya. 	 والاوڤون تمڤرن ايت لمبوت، تراس جوݢ نديم اكن ساكيتڽ.
Tersengih-sengih dia dengan pujian lelaki di hadapannya. 	 ترسڠيه-سڠيه دي دڠن ڤوجين للاكي دهادڤنڽ.
Engkau berani dengan Bagak Durjana, tetapi takut dengan aku? Bagaimana? Jebat ketawa berdekah-dekah. 	 اڠكاو براني دڠن باڬق دورجان، تتاڤي تاكوت دڠن اكو؟ باڬايمان؟ جبت كتاوا بردكه-دكه.
Nirnama sekadar tersenyum nipis. 	 نيرنام سقدر ترسڽوم نيڤيس.
Terkejut. 	 تركجوت.
Tuan Laksamana muncul secara tiba-tiba dengan angin menderu-deru. 	 توان لقسامان مونچول سچارا تيبا٢ دڠن اڠين مندرو-درو.
Bertarung dengan begitu lama pula dengan Nirnama. 	 برتاروڠ دڠن بڬيتو لاما ڤولا دڠن نيرنام.
Masakan aku tidak kegerunan! Nadim cuba mengawal segan. 	 ماسقن اكو تيدق كڬرونن! نديم چوبا مڠاول سڬن.
Sebentar, bagaimana Laksamana Semutar Putih boleh berada di sini? Kalian memang sudah lama berkenalan? Nadim mencekak pinggang, memandang Nirnama dengan penuh tanda tanya. 	 سبنتر، باڬايمان لقسامان سموتر ڤوتيه بوليه براد دسيني؟ كالين ميمڠ سوده لاما بركنلن؟ نديم منچكق ڤيڠڬڠ، ممندڠ نيرنام دڠن ڤنوه تندا تاڽ.
Orang yang engkau gelar Nirnama ini adalah adinda seperguruanku. 	 اورڠ يڠ اڠكاو ڬلر نيرنام اين اداله اديندا سڤرڬوروانكو.
Mata Nadim membulat. 	 مات نديم ممبولت.
Sebentar dia memandang Nirnama, sebentar dia memandang Jebat, kemudian memandang Nirnama kembali. 	 سبنتر دي ممندڠ نيرنام، سبنتر دي ممندڠ جبت، كمودين ممندڠ نيرنام كمبالي.
Engkau seperguruan dengan Laksamana Semutar Putih? Siapakah engkau sebenarnya? Hanya garis nipis menghiasi bibir Nirnama. 	 اڠكاو سڤرڬوروان دڠن لقسامان سموتر ڤوتيه؟ سياڤاكه اڠكاو سبنرڽ؟  هاڽ ڬاريس نيڤيس مڠهياسي بيبير نيرنام.
Apa perkembangan terkini, Kakanda Jebat? Alhamdulillah, dengan izin Allah subhanahu wa taala, tentera pimpinan aku dan Adinda Kasturi berjaya merempuh Istana Bagak. 	 اڤ ڤركمبڠن تركيني، ككندا جبت؟  الحمد الله، دڠن ايذين الله سبحانه وتعالى، تنترا ڤيمڤينن اكو دان اديندا كستوري برجاي مرمڤوه ايستان باڬق.
Ketiadaan si Bagak dan sebahagian hulubalang utamanya, membuatkan pertahanan istana itu rapuh. 	 كتياداءن سي باڬق دان سبهاڬين هولوبالڠ اوتامڽ، ممبواتكن ڤرتاهنن ايستان ايت راڤوه.
Orang-orang bawahan yang berbaki tidak keruan. 	 اورڠ٢ باوهن يڠ برباقي تيدق كروان.
Dalam masa sebentar, istana itu kami tawan. 	 دالم ماس سبنتر، ايستان ايت كامي تاون.
Syukur kepada Yang Maha Berkuasa. 	 شكور كڤد يڠ مها بركواس.
Jebat mendongak ke langit. 	 جبت مندوڠاق كلاڠيت.
Alhamdulillah. 	 الحمد لله.
Hanya kepada Dia kita pulangkan segala pujian. 	 هاڽ كڤد دي كيت ڤولڠكن سڬالا ڤوجين.
Dahi Nadim berkerut-kerut. 	 داهي نديم بركروت-كروت.
Begitu tulus Nirnama dan Jebat memuji Tuhan. 	 بڬيتو تولوس نيرنام دان جبت مموجي توهن.
Tidak ada mereka sabitkan kejayaan kepada kesaktian masing-masing, atau datuk nenek serta penjaga belantara. 	 تيدق اد مريک سابيتكن كجاياءن كڤد كسقتين ماسيڠ٢، اتاو داتوق نينيق سرتا ڤنجاݢ بلنتارا.
Tidak seperti dirinya. 	 تيدق سڤرتي ديريڽ.
Padahal dia melihat dengan jelas bagaimana dua insan ini bertarung, penuh kesaktian. 	 ڤدحال دي مليهت دڠن جلس باڬايمان دوا انسان اين برتاروڠ، ڤنوه كسقتين.
Besar jasa engkau dalam menjadi asbab hal ini berlaku. 	 بسر جاس اڠكاو دالم منجادي اسباب حال اين برلاكو.
Telah sampai perutusan Yang Mulia Sultan Mahmud untuk engkau kembali ke Melaka. 	 تله سمڤاي ڤراوتوسن يڠ موليا سلطان محمود اونتوق اڠكاو كمبالي كملاک.
Baginda berkenan untuk mengurniakan engkau darjah kebesaran, dan memberikan engkau pangkat sebagai Laksamana Semutar Putih! Jebat menepuk-nepuk bahu Nirnama. 	 بڬيندا بركنن اونتوق مڠورنياكن اڠكاو درجه كبسرن، دان ممبريكن اڠكاو ڤڠكت سباڬاي لقسامان سموتر ڤوتيه! جبت منڤوق-نڤوق باهو نيرنام.
Terlopong Nadim mendengar apa yang diungkapkan oleh Jebat. 	 ترلوڤوڠ نديم مندڠر اڤ يڠ داوڠكڤكن اوليه جبت.
Terus dia turut menepuk tubuh Nirnama. 	 تروس دي توروت منڤوق توبوه نيرنام.
Nirnama, betapa tingginya anugerah itu. 	 نيرنام، بتاڤ تيڠڬيڽ انوڬره ايت.
Ini satu kemuliaan! Nirnama menggeleng perlahan. 	 اين ساتو كمولياءن!  نيرنام مڠڬيليڠ ڤرلاهن.
Sampaikan kepada tuanku, aku menolak dengan baik buat masa ini. 	 سمڤايكن كڤد توانكو، اكو منولق دڠن باءيق بوات ماس اين.
Ampun beribu-ribu ampun. 	 امڤون بريبو-ريبو امڤون.
Nirnama mengangkat sembah. 	 نيرنام مڠڠكت سمبه.
Tersentak Nadim dengan penolakan Nirnama. 	 ترسنتق نديم دڠن ڤنولاقن نيرنام.
Mengapa? Kedengaran helaan nafas kuat keluar dari rongga Jebat. 	 مڠاڤ؟  كدڠرن هيلاءن نفس قوات كلوار دري روڠݢ جبت.
Tangannya terus bersilang di atas dada. 	 تاڠنڽ تروس برسيلڠ دأتس دادا.
Aku memahaminya. 	 اكو ممهميڽ.
Akan aku sampaikan kepada tuanku. 	 اكن اكو سمڤايكن كڤد توانكو.
Kelanamu pun belum berakhir, bukan? Nirnama mengangguk, sebelum meleraikan sembahnya. 	 كلنامو ڤون بلوم برأخير، بوكن؟  نيرنام مڠڠڬوق، سبلوم ملرايكن سمبهڽ.
Kita masih ada perjalanan yang panjang, Kakanda Jebat. 	 كيت ماسيه اد ڤرجالنن يڠ ڤنجڠ، ككندا جبت.
Ya. 	 يا.
Aku maklum akan perancangan kita. 	 اكو معلوم اكن ڤرانچڠن كيت.
Aku sekadar menyampaikan hajat tuanku. 	 اكو سقدر مڽمڤايكن حاجة توانكو.
Itu amanahku. 	 ايت امانهكو.
Jebat terangguk-angguk. 	 جبت تراڠڬوق-اڠڬوق.
Hening merajai suasana. 	 هنيڠ مراجاءي سواسان.
Masing-masing membisu. 	 ماسيڠ٢ ممبيسو.
Nadim pula termangu-mangu. 	 نديم ڤولا ترماڠو-ماڠو.
Tidak tercapai dek akalnya akan mengapa Nirnama menolak gelaran dan pangkat sedemikian mulia. 	 تيدق ترچاڤاي ديق عقلڽ اكن مڠاڤ نيرنام منولق ڬلرن دان ڤڠكت سدميكين موليا.
Jika diberikan kepadanya, akan disambar tanpa berfikir! Dengan runtuhnya Wilayah Ujong, aku fikir Jagat Suci tidak akan duduk diam. 	 جک دبريكن كڤدڽ، اكن دسمبر تنڤا برفيكير!  دڠن رونتوهڽ ولايه اوجوڠ، اكو فيكير جاڬت سوچي تيدق اكن دودوق ديام.
Cerita rakyat berkenaan ‘Nirnama’ bukan lagi sekadar lipur lara. 	 چريتا رعيت بركناءن ’نيرنام‘ بوكن لاڬي سقدر ليڤور لارا.
Engkau akan diburu. 	 اڠكاو اكن دبورو.
Mata Jebat kini berubah menjadi mata helang. 	 مات جبت كيني براوبه منجادي مات هلاڠ.
Nada suaranya tegang. 	 نادا سواراڽ تڬڠ.
Nirnama hanya mengangguk. 	 نيرنام هاڽ مڠڠڬوق.
Bulu roma Nadim pula meremang mendengar amaran Jebat. 	 بولو روما نديم ڤولا مرمڠ مندڠر امرن جبت.
Engkau masih mahu mengembara bersama Nirnama, budak? Masih belum terlambat untuk engkau pulang. 	 اڠكاو ماسيه ماهو مڠمبارا برسام نيرنام، بودق؟ ماسيه بلوم ترلمبت اونتوق اڠكاو ڤولڠ.
Hanya dua hari perjalanan dari sini ke Perkampungan Medini, bukan? Jebat ketawa kuat sambil menepuk bahu Nadim. 	 هاڽ دوا هاري ڤرجالنن دري سيني كڤركامڤوڠن مديني، بوكن؟ جبت كتاوا قوات سمبيل منڤوق باهو نديم.
Hah, pantang aku dicabar. 	 هاه، ڤانتڠ اكو دچابر.
Aku mahu mendapatkan kesaktian yang sama seperti Nirnama. 	 اكو ماهو منداڤتكن كسقتين يڠ سام سڤرتي نيرنام.
Aku perlu berani. 	 اكو ڤرلو براني.
Tambahan, aku bersama-samanya. 	 تمبهن، اكو برساما-سامڽ.
Aku selamat! Jebat ketawa lebih kuat. 	 اكو سلامت!  جبت كتاوا لبيه قوات.
Aku suka budak ini. 	 اكو سوک بودق اين.
Nirnama sekadar senyum segaris. 	 نيرنام سقدر سڽوم سڬاريس.
Baiklah. 	 باءيقله.
Untuk perjalanan engkau yang seterusnya, ini bekalan buatmu. 	 اونتوق ڤرجالنن اڠكاو يڠ ستروسڽ، اين بكلن بواتمو.
Jebat menyeluk selempang pada pinggang. 	 جبت مڽلوق سليمڤڠ ڤد ڤيڠڬڠ.
Dia mengeluarkan sekeping kayu kecil berbentuk segi empat yang sederhana tebalnya dan menghulurkannya kepada Nirnama. 	 دي مڠلواركن سكڤيڠ كايو كچيل بربنتوق سڬي امڤت يڠ سدرهان تبلڽ دان مڠهولوركنڽ كڤد نيرنام.
Nirnama mencapai papan itu, dan tanpa bertanya atau berkata apa-apa, terus menyimpannya di balik lipatan baju. 	 نيرنام منچاڤاي ڤاڤن ايت، دان تنڤا برتاڽ اتاو بركات اڤ٢، تروس مڽيمڤنڽ دباليق ليڤتن باجو.
Mengangguk, seakan-akan memahami apa gunanya papan tersebut. 	 مڠڠڬوق، سأكن-اكن ممهمي اڤ ڬوناڽ ڤاڤن ترسبوت.
Nadim sahaja dihujani seribu satu soalan berkenaan benda itu, tetapi memilih untuk membisu. 	 نديم سهاج دهوجني سريبو ساتو سوءالن بركناءن بندا ايت، تتاڤي مميليه اونتوق ممبيسو.
Aku perlu beransur. 	 اكو ڤرلو برانسور.
Sebahagian tenteraku menanti di Perkampungan Medini, sebelum kami bergabung dengan tentera di istana Bagak dan kembali ke Melaka. 	 سبهاڬين تنتراكو مننتي دڤركامڤوڠن مديني، سبلوم كامي برڬابوڠ دڠن تنترا دإيستان باڬق دان كمبالي كملاک.
Nirnama mengangguk. 	 نيرنام مڠڠڬوق.
Sampaikan salamku kepada Tuanku Sultan, Datuk Bendahara, juga Laksamana Tuha dan Laksamana Kasturi. 	 سمڤايكن سلامكو كڤد توانكو سلطان، داتوق بنداهارا، جوݢ لقسامان توها دان لقسامان كستوري.
Jebat turut mengangguk. 	 جبت توروت مڠڠڬوق.
Semoga selamat perjalananmu, adinda. 	 سموݢ سلامت ڤرجالننمو، اديندا.
Bahu Nirnama ditepuk, sebelum pendekar berparut itu ditariknya rapat. 	 باهو نيرنام دتڤوق، سبلوم ڤنديكر برڤاروت ايت دتاريقڽ راڤت.
Jebat mendakap erat Nirnama. 	 جبت منداكڤ ارت نيرنام.
Jaga diri. 	 جاݢ ديري.
Perjalanan selepas ini pastinya lebih mencabar. 	 ڤرجالنن سلڤس اين ڤستيڽ لبيه منچابر.
Kepada Allah kita memohon perlindungan. 	 كڤد الله كيت مموهون ڤرليندوڠن.
Kepada Allah sahajalah kita memohon kemenangan. 	 كڤد الله سهاجله كيت مموهون كمنڠن.
Dakapan mereka merenggang. 	 داكڤن مريک مرڠڬڠ.
Semoga Kerajaan Semutar Putih bersiaga. 	 سموݢ كراجاءن سموتر ڤوتيه برسياݢ.
Runtuhnya Wilayah Ujong mungkin akan membuatkan Jagat Suci bertindak di luar jangkaan. 	 رونتوهڽ ولايه اوجوڠ موڠكين اكن ممبواتكن جاڬت سوچي برتيندق دلوار جڠكاءن.
Bendahara Tun Nirmala sudah bersedia dengan rancangannya. 	 بنداهارا تون نيرمالا سوده برسديا دڠن رانچڠنڽ.
Kakanda Tuha sudah diarahkan untuk bersedia dengan segala kemungkinan. 	 ككندا توها سوده دأرهكن اونتوق برسديا دڠن سڬالا كموڠكينن.
Syukur ke hadrat Ilahi atas akal Bendahara Tun Nirmala yang masih bergeliga. 	 شكور كحضرة الهي اتس عقل بنداهارا تون نيرمالا يڠ ماسيه برڬليݢ.
Kalau nak diharapkan Tua. 	 كالاو نق دهارڤكن توا.
Alhamdulillah. 	 الحمد لله.
Pantas Nirnama menyebut kalimah suci itu, memotong bicara Jebat daripada sempurna. 	 ڤانتس نيرنام مڽبوت كلمة سوچي ايت، مموتوڠ بيچارا جبت درڤد سمڤورنا.
Jebat berdehem dua tiga kali. 	 جبت بردهيم دوا تيݢ كالي.
Nadim perasan akan keadaan tersebut tetapi memilih untuk tidak berkata apa-apa. 	 نديم ڤراسن اكن كأداءن ترسبوت تتاڤي مميليه اونتوق تيدق بركات اڤ٢.
Engkau orang yang baik, adinda. 	 اڠكاو اورڠ يڠ باءيق، اديندا.
Moga dipermudahkan urusan seterusnya. 	 موݢ دڤرمودهكن اوروسن ستروسڽ.
Doa orang soleh seperti kakanda amat dihargai. 	 دعاء اورڠ صالح سڤرتي ككندا امت دهرڬاءي.
Kedua-duanya kemudian mengangkat sembah serentak dan menunduk sedikit. 	 كدوا-دواڽ كمودين مڠڠكت سمبه سرنتق دان منوندوق سديكيت.
Jelas terpamer perasaan saling menghormati antara mereka. 	 جلس ترڤامير ڤراساءن ساليڠ مڠحرمتي انتارا مريک.
Budak, temani insan yang engkau gelar Nirnama ini dengan baik. 	 بودق، تمني انسان يڠ اڠكاو ڬلر نيرنام اين دڠن باءيق.
Belajar banyak dengan dia. 	 بلاجر باڽق دڠن دي.
Jebat menghulurkan tangan kepada Nadim. 	 جبت مڠهولوركن تاڠن كڤد نديم.
Tangan itu segera disambut. 	 تاڠن ايت سڬرا دسمبوت.
Aku berbangga menghirup udara yang sama dengan tuan laksamana. 	 اكو بربڠݢ مڠهيروڤ اودارا يڠ سام دڠن توان لقسامان.
Moga satu hari nanti aku juga mampu menjadi orang istana. 	 موݢ ساتو هاري ننتي اكو جوݢ ممڤو منجادي اورڠ ايستان.
Jebat tertawa. 	 جبت ترتاوا.
Kejarlah kemuliaan di sisi Tuhan, kemuliaan yang lain akan mengekori. 	 كجارله كمولياءن دسيسي توهن، كمولياءن يڠ لاءين اكن مڠيكوري.
Dahi Nadim berkerut. 	 داهي نديم بركروت.
Bahunya kemudian ditepuk-tepuk Jebat, sebelum Laksamana Semutar Putih itu berpaling. 	 باهوڽ كمودين دتڤوق-تڤوق جبت، سبلوم لقسامان سموتر ڤوتيه ايت برڤاليڠ.
Assalamu’alaikum!  Selepas beberapa langkah, Jebat melompat tinggi, menghilang di sebalik pokok-pokok besar. 	 السلام عليكم!  سلڤس ببراڤ لڠكه، جبت ملومڤت تيڠڬي، مڠهيلڠ دسباليق ڤوكوق٢ بسر.
Waalaikumussalam. 	 وعليكم السلام.
Desir Nirnama. 	 دسير نيرنام.
Waduh, siapa sangka engkau ini orang besar juga rupanya. 	 وادوه، سياڤا سڠک اڠكاو اين اورڠ بسر جوݢ روڤاڽ.
Tidak hairanlah engkau banyak saktinya! Nadim mencekak pinggang memandang Nirnama. 	 تيدق حيرانله اڠكاو باڽق سقتيڽ! نديم منچكق ڤيڠڬڠ ممندڠ نيرنام.
Nirnama hanya tersenyum kecil. 	 نيرنام هاڽ ترسڽوم كچيل.
Engkau belum Solat Fajar. 	 اڠكاو بلوم صلاة فجر.
Ayuh aku ajar. 	 ايوه اكو اجر.
Itu yang engkau ingat? Banyak hal kita patut sembangkan. 	 ايت يڠ اڠكاو ايڠت؟ باڽق حال كيت ڤاتوت سمبڠكن.
Aku ada banyak persoalan. 	 اكو اد باڽق ڤرسوءالن.
Lagipun bukankah waktu sembahyang sudah tamat? Nadim tertawa. 	 لاڬيڤون بوكنكه وقتو سمبهيڠ سوده تمت؟ نديم ترتاوا.
Utamakanlah seruan Allah. 	 اوتاماكنله سروان الله.
Itu keutamaan orang beriman. 	 ايت كأوتاماءن اورڠ برإيمان.
Jika sudah tahu terlewat, janganlah pula tidak dibuat langsung. 	 جک سوده تاهو ترليوات، جاڠنله ڤولا تيدق دبوات لڠسوڠ.
Yalah, yalah! Nadim mencebik. 	 ياله، ياله! نديم منچبيق.
Nirnama senyum nipis. 	 نيرنام سڽوم نيڤيس.
Selepas ini engkau mahu ke mana sebenarnya? Pelabuhan Batu Sawar. 	 سلڤس اين اڠكاو ماهو كمان سبنرڽ؟  ڤلابوهن باتو ساور.
Mata Nadim membulat. 	 مات نديم ممبولت.
Pelabuhan Batu Sawar merupakan pusat perdagangan terkenal di Wilayah Ujong. 	 ڤلابوهن باتو ساور مروڤاكن ڤوست ڤرداڬڠن تركنل دولايه اوجوڠ.
Banyak kapal dagang berlabuh, dan Perkampungan Batu Sawar pesat dengan bermacam-macam urusan perniagaan. 	 باڽق كاڤل داڬڠ برلابوه، دان ڤركامڤوڠن باتو ساور ڤسات دڠن برماچم-ماچم اوروسن ڤرنياڬاءن.
Banyak kedai menjual segala jenis barang dagangan. 	 باڽق كداي منجوال سڬالا جنيس بارڠ داڬڠن.
Buah-buahan, sayur-sayuran dan herba-herba dari banyak tempat, bermacam-macam jenis kain dan sulaman, senjata-senjata, bahkan haiwan-haiwan langka turut menjadi sebahagian daripada urusan jual beli di sini. 	 بواه-بواهن، سايور-سايورن دان هربا٢ دري باڽق تمڤت، برماچم-ماچم جنيس كاءين دان سولمن، سنجات٢، بهكن حيوان٢ لڠک توروت منجادي سبهاڬين درڤد اوروسن جوال بلي دسيني.
Setiap hari, Pelabuhan Batu Sawar tidak pernah berpeluk arus dengan manusia. 	 ستياڤ هاري، ڤلابوهن باتو ساور تيدق ڤرنه برڤلوق اروس دڠن ماءنسي.
Sarat dengan orang ramai yang berurus niaga. 	 سارت دڠن اورڠ راماي يڠ براوروس نياݢ.
Orang asing banyak di sini, memandangkan kapal dagang yang berlabuh datang dari banyak tempat di muka bumi. 	 اورڠ اسيڠ باڽق دسيني، ممندڠكن كاڤل داڬڠ يڠ برلابوه داتڠ دري باڽق تمڤت دموک بومي.
Tempat ini sentiasa riuh dengan suara para penjual yang bertingkah-tingkah, menguar-uarkan barang dagangan masing-masing. 	 تمڤت اين سنتياس ريوه دڠن سوارا ڤارا ڤنجوال يڠ برتيڠكه-تيڠكه، مڠوار-واركن بارڠ داڬڠن ماسيڠ٢.
Dia sudah beberapa hari di sini, kerana itu dia maklum akan semua ini. 	 دي سوده ببراڤ هاري دسيني، كران ايت دي معلوم اكن سموا اين.
Namun, hari ini berbeza. 	 نامون، هاري اين بربيذا.
Riuh-rendahnya tidak datang daripada suara para saudagar dan pembeli yang berurusan. 	 ريوه-رندهڽ تيدق داتڠ درڤد سوارا ڤارا ساوداڬر دان ڤمبلي يڠ براوروسن.
Matanya tajam memerhatikan satu sudut, arah datangnya riuh-rendah tersebut. 	 ماتڽ تاجم ممرهاتيكن ساتو سودوت، اره داتڠڽ ريوه-رنده ترسبوت.
Kelihatan 40 lelaki yang tubuh mereka dilengkapi zirah sebahagiannya, sedang mengacukan senjata kepada seorang insan terkenal di Pelabuhan ini. 	 كليهتن 40 للاكي يڠ توبوه مريک دلڠكڤي زيراه سبهاڬينڽ، سدڠ مڠاچوكن سنجات كڤد سأورڠ انسان تركنل دڤلابوهن اين.
Kami tidak mahu terima apa-apa alasan. 	 كامي تيدق ماهو تريما اڤ٢ السن.
Berikan kami apa yang kami minta, atau engkau akan terima nahas!  Ya, jangan sampai kepala engkau bergolek di atas tanah dan darahmu membasahi bumi! Benar! Riuh umpama ada keramaian. 	 بريكن كامي اڤ يڠ كامي مينتا، اتاو اڠكاو اكن تريما نحس!  يا، جاڠن سمڤاي كڤالا اڠكاو برڬوليق دأتس تانه دان دارهمو ممباساهي بومي!  بنر!  ريوه اومڤام اد كراماين.
Seorang lelaki bertubuh sasa dan tinggi, dengan rambut ikal melepasi bahu, bertanjak kemas, mengangkat kedua-dua belah tangannya sambil berwajah manis. 	 سأورڠ للاكي برتوبوه ساس دان تيڠڬي، دڠن رمبوت ايكل ملڤسي باهو، برتنجق كمس، مڠڠكت كدوا-دوا بله تاڠنڽ سمبيل برواجه مانيس.
Saudara-saudara, aku tahu keperluan kalian. 	 ساودارا٢، اكو تاهو كڤرلوان كالين.
Tinggalnya, tidak ada kapal yang boleh aku berikan. 	 تيڠڬلڽ، تيدق اد كاڤل يڠ بوليه اكو بريكن.
Semuanya sudah punya urusan-urusan tersendiri!  Lelaki itu bernama Tanggang. 	 سمواڽ سوده ڤوڽا اوروسن٢ ترسنديري!  للاكي ايت برنام تڠڬڠ.
Dikenali sebagai Orang Kaya Besar Tanggang. 	 دكنلي سباڬاي اورڠ كاي بسر تڠڬڠ.
Orang yang bertanggungjawab menguruskan Pelabuhan Batu Sawar ini. 	 اورڠ يڠ برتڠڬوڠجواب مڠوروسكن ڤلابوهن باتو ساور اين.
Di sisinya terdapat sekitar sepuluh orang pengawal. 	 دسيسيڽ ترداڤت سكيتر سڤولوه اورڠ ڤڠاول.
Masing-masing mengacukan senjata kepada kumpulan lelaki yang sedang berhadapan dengan mereka. 	 ماسيڠ٢ مڠاچوكن سنجات كڤد كومڤولن للاكي يڠ سدڠ برهادڤن دڠن مريک.
Setiap saudagar memberikan bayaran kepada Tanggang agar dia menguruskan kapal-kapal dagang mereka. 	 ستياڤ ساوداڬر ممبريكن بايرن كڤد تڠڬڠ اڬر دي مڠوروسكن كاڤل٢ داڬڠ مريک.
Dialah yang berkuasa menentukan urusan keluar masuk kapal di pelabuhan ini. 	 دياله يڠ بركواس مننتوقن اوروسن كلوار ماسوق كاڤل دڤلابوهن اين.
Semua urusan di pelabuhan ini memerlukan kebenarannya. 	 سموا اوروسن دڤلابوهن اين ممرلوكن كبنرنڽ.
40 lelaki berzirah sebahagian tubuh mereka itu khabarnya telah menanti beberapa hari untuk Tanggang memunculkan diri. 	 40 للاكي برزيراه سبهاڬين توبوه مريک ايت خبرڽ تله مننتي ببراڤ هاري اونتوق تڠڬڠ ممونچولكن ديري.
Orang Kaya Besar itu baru sahaja turun dari kapal, terus disambut senjata 40 orang ini. 	 اورڠ كاي بسر ايت بارو سهاج تورون دري كاڤل، تروس دسمبوت سنجات 40 اورڠ اين.
Jelas, mereka tidak sabar-sabar lagi. 	 جلس، مريک تيدق صبر٢ لاڬي.
Apakah engkau lebih sanggup untuk mati berbanding mengorbankan sebuah kapal untuk kami! Salah seorang daripada lelaki berzirah sebahagian tubuh itu mengacukan pedangnya lebih rapat ke leher Tanggang. 	 اڤاكه اڠكاو لبيه سڠڬوڤ اونتوق ماتي بربنديڠ مڠوربنكن سبواه كاڤل اونتوق كامي! ساله سأورڠ درڤد للاكي برزيراه سبهاڬين توبوه ايت مڠاچوكن ڤدڠڽ لبيه راڤت كليهير تڠڬڠ.
Pantas dua pengawal Tanggang menghalang dengan tombak masing-masing. 	 ڤانتس دوا ڤڠاول تڠڬڠ مڠهالڠ دڠن تومبق ماسيڠ٢.
Kedua-dua pihak masih belum benar-benar mahu bertarung. 	 كدوا-دوا ڤيهق ماسيه بلوم بنر٢ ماهو برتاروڠ.
Pengawal-pengawal Tanggang sedar akan kemungkinan angka tidak menyebelahi mereka. 	 ڤڠاول٢ تڠڬڠ سدر اكن كموڠكينن اڠک تيدق مڽبلهي مريک.
Manakala kumpulan 40 orang berzirah sebahagian tubuh itu pula mungkin mahu meninggalkan tempat ini tanpa perlu membahayakan diri. 	 مانكالا كومڤولن 40 اورڠ برزيراه سبهاڬين توبوه ايت ڤولا موڠكين ماهو منيڠڬلكن تمڤت اين تنڤا ڤرلو ممبهاياكن ديري.
Bukankah engkau tahu bahawa aku menguruskan pelabuhan ini dengan restu Jagat Suci? Apakah kalian mahu kemurkaan pemerintah Indera Kayangan mengejar kalian? Kami hanya mahu ke Kerajaan Serawa. 	 بوكنكه اڠكاو تاهو بهاوا اكو مڠوروسكن ڤلابوهن اين دڠن رستو جاڬت سوچي؟ اڤاكه كالين ماهو كموركاءن ڤمرينته ايندرا كايڠن مڠجر كالين؟  كامي هاڽ ماهو ككراجاءن سراوا.
Wilayah Ujong telah runtuh! Mengapa kalian tidak pergi ke utara sahaja? Menghadaplah Tuanku Jagat. 	 ولايه اوجوڠ تله رونتوه!  مڠاڤ كالين تيدق ڤرڬي كأوتارا سهاج؟ مڠهادڤله توانكو جاڬت.
Tanggang mencadangkan. 	 تڠڬڠ منچادڠكن.
Terpempan 40 orang itu. 	 ترڤمڤن 40 اورڠ ايت.
Mereka saling berpandangan. 	 مريک ساليڠ برڤندڠن.
Ahah, jika kalian menghadap Tuanku Jagat, pasti nyawa kalian melayang, bukan? Tuanku orangnya tidak sukakan kegagalan! Tanggang tertawa kecil. 	 اهه، جک كالين مڠهادڤ توانكو جاڬت، ڤستي ڽاوا كالين ملايڠ، بوكن؟ توانكو اورڠڽ تيدق سوكاكن كڬاڬالن! تڠڬڠ ترتاوا كچيل.
Engkau fikir ini jenaka? Celaka! Tegang tiba-tiba menjerut suasana. 	 اڠكاو فيكير اين جناک؟ چلاک!  تڬڠ تيبا٢ منجروت سواسان.
Dia tidak boleh membiarkan keadaan itu berlangsung lebih lama. 	 دي تيدق بوليه ممبياركن كأداءن ايت برلڠسوڠ لبيه لاما.
Semenjak tadi dia memerhati dari warung ini. 	 سمنجق تادي دي ممرهاتي دري واروڠ اين.
Orang ramai juga sepertinya, sekadar memerhati. 	 اورڠ راماي جوݢ سڤرتيڽ، سقدر ممرهاتي.
Tetapi dia tidak seperti mereka, dia mampu melakukan sesuatu. 	 تتاڤي دي تيدق سڤرتي مريک، دي ممڤو ملاكوكن سسواتو.
Dia ada kelebihan tersendiri untuk melakukan sesuatu walaupun bukan itu tujuan sebenar keberadaannya di situ. 	 دي اد كلبيهن ترسنديري اونتوق ملاكوكن سسواتو والاوڤون بوكن ايت توجوان سبنر كبرادءنڽ دسيتو.
Bukan sikapnya membiarkan orang yang tidak berdosa menjadi mangsa keadaan. 	 بوكن سيكڤڽ ممبياركن اورڠ يڠ تيدق بردوسا منجادي مڠسا كأداءن.
Jika dia mampu, dia akan membantu. 	 جک دي ممڤو، دي اكن ممبنتو.
Dia membetulkan kain yang melitupi kepala. 	 دي ممبتولكن كاءين يڠ مليتوڤي كڤالا.
Keris pada selempang di pinggang disematkan dengan lebih kemas. 	 كريس ڤد سليمڤڠ دڤيڠڬڠ دسمتكن دڠن لبيه كمس.
Dia bangkit, nekad mahu meleraikan ketegangan suasana sebelum perkara lebih buruk berlaku yang mungkin bakal mengorbankan nyawa ramai yang tidak berdosa. 	 دي بڠكيت، نيكد ماهو ملرايكن كتڬڠن سواسان سبلوم ڤركارا لبيه بوروق برلاكو يڠ موڠكين باكل مڠوربنكن ڽاوا راماي يڠ تيدق بردوسا.
Baru sahaja dia hendak melangkah, satu suara mematikan pergerakannya. 	 بارو سهاج دي هندق ملڠكه، ساتو سوارا مماتيكن ڤرڬرقنڽ.
Nirnama! Matanya membulat. 	 نيرنام!  ماتڽ ممبولت.
Terus dia menoleh ke belakang. 	 تروس دي منوليه كبلاكڠ.
Namun, belum sempurna tolehannya, seorang lelaki telah mendahului, diekori seorang budak yang tidak putus-putus bersungut pada setiap langkahan. 	 نامون، بلوم سمڤورنا توليهنڽ، سأورڠ للاكي تله مندهولوءي، دإيكوري سأورڠ بودق يڠ تيدق ڤوتوس٢ برسوڠوت ڤد ستياڤ لڠكهن.
Hish, kenapalah mahu masuk campur dalam semua hal. 	 هيس، كناڤله ماهو ماسوق چمڤور دالم سموا حال.
Tak faham aku! Budak itu menggeleng sambil memikul sebungkus kain pada hujung sebatang kayu. 	 تق فهم اكو! بودق ايت مڠڬيليڠ سمبيل مميكول سبوڠكوس كاءين ڤد هوجوڠ سباتڠ كايو.
Lelaki di hadapan budak itu melangkah pantas menuju kepada kumpulan 40 orang berzirah sebahagian tubuh itu. 	 للاكي دهادڤن بودق ايت ملڠكه ڤانتس منوجو كڤد كومڤولن 40 اورڠ برزيراه سبهاڬين توبوه ايت.
Walau sebentar cuma melintasinya, dia dapat melihat lelaki itu punya parut besar pada pipi kanan, hampir sahaja mencecah mata. 	 والاو سبنتر چوما ملينتاسيڽ، دي داڤت مليهت للاكي ايت ڤوڽا ڤاروت بسر ڤد ڤيڤي كانن، همڤير سهاج منچچه مات.
Kemas bertanjak Lang Menyongsong, dengan rambut mencecah bahu. 	 كمس برتنجق لڠ مڽوڠسوڠ، دڠن رمبوت منچچه باهو.
Tubuhnya tidak terlalu besar dan sasa, tetapi tetap nampak tegap. 	 توبوهڽ تيدق ترلالو بسر دان ساس، تتاڤي تتڤ نمڤق تڬڤ.
Setiap langkahannya jelas perkasa. 	 ستياڤ لڠكهنڽ جلس ڤركاس.
Pandangannya pula redup sahaja. 	 ڤندڠنڽ ڤولا ردوڤ سهاج.
Aku tidak salah dengar, bukan? Nirnama? Dia berbisik sendiri. 	 اكو تيدق ساله دڠر، بوكن؟ نيرنام؟ دي بربيسيق سنديري.
Budak yang mengekori lelaki berparut tadi berhenti terlebih dahulu, sementara lelaki tersebut terus merapati tempat perkumpulan Tanggang dan 40 lelaki berzirah sebahagian tersebut. 	 بودق يڠ مڠيكوري للاكي برڤاروت تادي برهنتي ترلبيه دهولو، سمنتارا للاكي ترسبوت تروس مراڤتي تمڤت ڤركومڤولن تڠڬڠ دان 40 للاكي برزيراه سبهاڬين ترسبوت.
Ho! Tidakkah engkau melihat kami sedang berurusan dengan Orang Kaya Besar ini? Laungan itu dapat didengari segenap arah pelabuhan. 	 هو! تيدقكه اڠكاو مليهت كامي سدڠ براوروسن دڠن اورڠ كاي بسر اين؟ لاءوڠن ايت داڤت ددڠري سڬنڤ اره ڤلابوهن.
Lelaki berparut itu kelihatan bersahaja berdiri di tengah-tengah perkumpulan tersebut. 	 للاكي برڤراوت ايت كليهتن برسهاج برديري دتڠه-تڠه ڤركومڤولن ترسبوت.
Wahai orang muda, apakah engkau tidak sayangkan nyawamu? Aku sedang berusaha menyelesaikan ini semua dengan aman. 	 واهاي اورڠ مودا، اڤاكه اڠكاو تيدق سايڠكن ڽاوامو؟ اكو سدڠ براوسها مڽلسايكن اين سموا دڠن امان.
Suara Tanggang pula kedengaran. 	 سوارا تڠڬڠ ڤولا كدڠرن.
Aman? Tanpa memberikan apa kami mahu? Celaka, engkau fikir kami boleh dipermain-mainkan? Salah seorang daripada 40 lelaki berzirah sebahagian tubuh itu menghentak tombaknya, terus menujah senjata tersebut ke arah Tanggang. 	 امان؟ تنڤا ممبريكن اڤ كامي ماهو؟ چلاک، اڠكاو فيكير كامي بوليه دڤرماءين-ماءينكن؟ ساله سأورڠ درڤد 40 للاكي برزيراه سبهاڬين توبوه ايت مڠهنتق تومبقڽ، تروس منوجه سنجات ترسبوت كأره تڠڬڠ.
Belum sempat senjata itu terjulur lebih jauh, lelaki berparut tadi tangkas menyepak tombak tersebut. 	 بلوم سمڤت سنجات ايت ترجولور لبيه جاءوه، للاكي برڤاروت تادي تڠكس مڽڤق تومبق ترسبوت.
Terangkat senjata itu ke atas. 	 تراڠكت سنجات ايت كأتس.
Tercengang semua yang berada di situ. 	 ترچڠڠ سموا يڠ براد دسيتو.
Tuan-tuan, apa kata kita tidak perlu sampai berbunuhan di sini. 	 توان٢، اڤ كات كيت تيدق ڤرلو سمڤاي بربونوهن دسيني.
Kalian masih bernyawa setelah Wilayah Ujong tumbang kepada Semutar Putih, bukankah itu patut disyukuri? Lelaki itu kelihatan tenang sambil mendepangkan sedikit tangannya. 	 كالين ماسيه برڽاوا ستله ولايه اوجوڠ تومبڠ كڤد سموتر ڤوتيه، بوكنكه ايت ڤاتوت دشكوري؟ للاكي ايت كليهتن تنڠ سمبيل مندڤڠكن سديكيت تاڠنڽ.
Jelas lelaki itu langsung tidak gentar dan takut dengan gerombolan lelaki berzirah di hadapannya. 	 جلس للاكي ايت لڠسوڠ تيدق ڬنتر دان تاكوت دڠن ڬرومبولن للاكي برزيراه دهادڤنڽ.
Sosok tubuhnya nampak kemas, tegap, tetapi tidak memancarkan ancaman. 	 سوسوق توبوهڽ نمڤق كمس، تڬڤ، تتاڤي تيدق ممانچركن انچمن.
Jalan aman nampaknya menjadi pilihan utama lelaki berparut tersebut. 	 جالن امان نمڤقڽ منجادي ڤيليهن اوتام للاكي برڤاروت ترسبوت.
Kurang ajar. 	 كورڠ اجر.
Habisi dia! 40 orang berzirah itu terus menyerbu lelaki itu. 	 هابيسي دي!  40 اورڠ برزيراه ايت تروس مڽربو للاكي ايت.
Suasana menjadi riuh-rendah. 	 سواسان منجادي ريوه-رنده.
Kelibat lelaki berparut itu menghilang diselindungi tubuh 40 orang berzirah sebahagian itu. 	 كليبت للاكي برڤاروت ايت مڠهيلڠ دسليندوڠي توبوه 40 اورڠ برزيراه سبهاڬين ايت.
Sementara itu, sepuluh orang pengawal Tanggang pantas bergerak ke hadapan Orang Kaya Besar itu bagi melindunginya. 	 سمنتارا ايت، سڤولوه اورڠ ڤڠاول تڠڬڠ ڤانتس برڬرق كهادڤن اورڠ كاي بسر ايت باڬي مليندوڠيڽ.
Dia memanjangkan leher, mencari-cari kelibat lelaki berparut tersebut. 	 دي ممنجڠكن ليهير، منچاري-چاري كليبت للاكي برڤاروت ترسبوت.
Selepas beberapa ketika, kelihatan lebih sepuluh orang tumbang, manakala lima tubuh sedang terdorong ke belakang. 	 سلڤس ببراڤ كتيک، كليهتن لبيه سڤولوه اورڠ تومبڠ، مانكالا ليم توبوه سدڠ تردوروڠ كبلاكڠ.
Di celah-celah mereka, kelihatan lelaki berparut tadi sedang menyambut senjata-senjata dengan tangan kosong, dan melangkah gagah ke hadapan. 	 دچله-چله مريک، كليهتن للاكي برڤاروت تادي سدڠ مڽمبوت سنجات٢ دڠن تاڠن كوسوڠ، دان ملڠكه ڬاڬه كهادڤن.
Jelas, kehebatannya luar biasa. 	 جلس، كهيبتنڽ لوار بياسا.
Sakti! Orang ramai di warung itu mula bersorak-sorai. 	 سقتي! اورڠ راماي دواروڠ ايت مولا برسورق-سوراي.
Lelaki berparut itu terus lincah, melompat di atas senjata-senjata tersebut sebelum sepakan pusing dilancarkan ke kepala-kepala lawan. 	 للاكي برڤراوت ايت تروس لينچه، ملومڤت دأتس سنجات٢ ترسبوت سبلوم سڤاقن ڤوسيڠ دلنچركن ككڤالا-كڤالا لاون.
Baki lelaki berzirah sebahagian tubuh itu mengejarnya dari belakang. 	 باقي للاكي برزيراه سبهاڬين توبوه ايت مڠجرڽ دري بلاكڠ.
Dia tidak lari, bahkan dengan keris terhunus, memecut dan melompat ke tengah-tengah mereka, mengejutkan semuanya. 	 دي تيدق لاري، بهكن دڠن كريس ترهونوس، ممچوت دان ملومڤت كتڠه-تڠه مريک، مڠجوتكن سمواڽ.
Apa yang berlaku selepas itu adalah di luar jangkaan. 	 اڤ يڠ برلاكو سلڤس ايت اداله دلوار جڠكاءن.
25 lelaki itu masing-masing mati hanya dengan satu serangan. 	 25 للاكي ايت ماسيڠ٢ ماتي هاڽ دڠن ساتو سرڠن.
Ada yang terburai ususnya. 	 اد يڠ تربوراي اوسوسڽ.
Ada yang terkoyak kerongkongnya. 	 اد يڠ تركويق كروڠكوڠڽ.
Ada yang berlubang jantungnya. 	 اد يڠ برلوبڠ جنتوڠڽ.
Lelaki berparut tadi sudah berdiri di atas jasad-jasad yang sudah tidak bernyawa. 	 للاكي برڤاروت تادي سوده برديري دأتس جسد٢ يڠ سوده تيدق برڽاوا.
Tubuhnya tidak lagi bersih daripada sebarang noda. 	 توبوهڽ تيدق لاڬي برسيه درڤد سبارڠ نودا.
Lima lelaki yang terdorong keluar dari medan pertembungan tadi sudah bangkit dan mahu menyerang. 	 ليم للاكي يڠ تردوروڠ كلوار دري ميدن ڤرتمبوڠن تادي سوده بڠكيت دان ماهو مڽرڠ.
Namun, kelima-limanya tergamam, dan saling berpandangan sesama mereka apabila melihat keadaan tersebut. 	 نامون، كليما-ليمڽ ترڬامام، دان ساليڠ برڤندڠن سسام مريک اڤابيلا مليهت كأداءن ترسبوت.
Lari! Kelima-limanya bertempiaran menyelamatkan diri. 	 لاري!  كليما-ليمڽ برتمڤيارن مڽلامتكن ديري.
Lagak gagah di hadapan Tanggang dan pengawal-pengawalnya awal-awal tadi bagai berani-berani lalat, hanya berani di belakang sahaja. 	 لاڬق ڬاڬه دهادڤن تڠڬڠ دان ڤڠاول-ڤڠاولڽ اول٢ تادي باڬاي براني٢ لالت، هاڽ براني دبلاكڠ سهاج.
Apabila diuji, mencicit mereka berlari hingga ada yang terkencing. 	 اڤابيلا دأوجي، منچيچيت مريک برلاري هيڠݢ اد يڠ تركنچيڠ.
Dia terjeda. 	 دي ترجيدا.
Bulu romanya meremang, namun bukan kerana takut. 	 بولو روماڽ مرمڠ، نامون بوكن كران تاكوت.
Senyumannya melebar. 	 سڽومنڽ مليبر.
Inilah Nirnama yang masyhur. 	 اينله نيرنام يڠ مشهور.
Cerita berkenaan kegagahan dan kesaktiannya sudah menjadi buah mulut ramai, sering singgah ke telinga. 	 چريتا بركناءن كڬاڬاهن دان كسقتينڽ سوده منجادي بواه مولوت راماي، سريڠ سيڠڬه كتليڠا.
Perkhabaran terbaharu yang sampai adalah tumbangnya Bagak Durjana di Perkampungan Medini. 	 ڤرخبرن تربهارو يڠ سمڤاي اداله تومبڠڽ باڬق دورجان دڤركامڤوڠن مديني.
Dia sebenarnya dalam perjalanan ke sana, mahu menjejaki Nirnama. 	 دي سبنرڽ دالم ڤرجالنن كسان، ماهو منججقي نيرنام.
Siapa sangka, Nirnama sendiri tiba di hadapan mata. 	 سياڤا سڠک، نيرنام سنديري تيبا دهادڤن مات.
Keris pada pinggang dipegangnya erat. 	 كريس ڤد ڤيڠڬڠ دڤڬڠڽ ارت.
Habis engkau kotor dengan darah. 	 هابيس اڠكاو كوتور دڠن داره.
Macam mana mahu teruskan perjalanan kita?  Nadim tidak berhenti bersungut sambil melangkaui mayat-mayat yang bergelimpangan. 	 ماچم مان ماهو تروسكن ڤرجالنن كيت؟  نديم تيدق برهنتي برسوڠوت سمبيل ملڠكاوءي ميت٢ يڠ برڬليمڤڠن.
Sampai sahaja di sisi Nirnama, kelihatan lelaki berparut itu sekadar tersenyum kecil. 	 سمڤاي سهاج دسيسي نيرنام، كليهتن للاكي برڤاروت ايت سقدر ترسڽوم كچيل.
Aku ada bekal persalinan. 	 اكو اد بكل ڤرسالينن.
Engkau jarang bersuara, tapi kalau engkau bersuara, boleh tahan pandai engkau menjawab ya? Nadim acah mengherdik dengan dua belah tangan mencekak pinggang. 	 اڠكاو جارڠ برسوارا، تاڤي كالاو اڠكاو برسوارا، بوليه تاهن ڤنداي اڠكاو منجواب يا؟ نديم اچه مڠهرديق دڠن دوا بله تاڠن منچكق ڤيڠڬڠ.
Kemudian, dia tertawa. 	 كمودين، دي ترتاوا.
Nirnama senyum segaris. 	 نيرنام سڽوم سڬاريس.
Tambahan, memang sudah sampai masa untuk dia menukar pakaian yang lebih bersih. 	 تمبهن، ميمڠ سوده سمڤاي ماس اونتوق دي منوكر ڤاكاين يڠ لبيه برسيه.
Mereka telah berkelana hampir seminggu. 	 مريک تله بركلنا همڤير سميڠڬو.
Tanpa disangka-sangka, suatu tepukan kuat kedengaran. 	 تنڤا دساڠكا-سڠک، سواتو تڤوقن قوات كدڠرن.
Nadim dan Nirnama sama-sama menoleh. 	 نديم دان نيرنام سام٢ منوليه.
Tanggang sedang galak bertepuk tangan. 	 تڠڬڠ سدڠ ڬالق برتڤوق تاڠن.
Orang ramai ikut bertepuk tangan. 	 اورڠ راماي ايكوت برتڤوق تاڠن.
Suasana bertukar meriah dengan tepukan dan suara orang ramai yang berkumpul mengelilingi medan pertembungan di pelabuhan tersebut. 	 سواسان برتوكر مرياه دڠن تڤوقن دان سوارا اورڠ راماي يڠ بركومڤول مڠليليڠي ميدن ڤرتمبوڠن دڤلابوهن ترسبوت.
Hebat, hebat! Ilmu sakti apa yang tuan hamba gunakan? Orang Kaya Besar itu  menghampiri Nirnama. 	 هيبت، هيبت! علمو سقتي اڤ يڠ توان همبا ڬوناكن؟ اورڠ كاي بسر ايت مڠهمڤيري نيرنام.
Tidak ralat dengan keadaan Nirnama yang bernoda dengan darah. 	 تيدق رالت دڠن كأداءن نيرنام يڠ برنودا دڠن داره.
Nirnama kekal tersenyum nipis. 	 نيرنام ككل ترسڽوم نيڤيس.
Tuan-tuan, inilah Nirnama. 	 توان٢، اينله نيرنام.
Pendekar Tanpa Nama yang masyhur! Nadim meninggikan suara. 	 ڤنديكر تنڤا نام يڠ مشهور! نديم منيڠڬيكن سوارا.
Terbelalak mata orang ramai. 	 تربلالق مات اورڠ راماي.
Tanggang sendiri membesarkan mata. 	 تڠڬڠ سنديري ممبسركن مات.
Orang ramai mula berbisik-bisik sesama mereka. 	 اورڠ راماي مولا بربيسيق-بيسيق سسام مريک.
Banyak yang berwajah teruja. 	 باڽق يڠ برواجه تروجا.
Gelaran dan sikap ringan tulang Nirnama membantu orang telah tersebar merata-rata. 	 راڠ كاي بسر دكونجوڠ تنترا برنية جاهت نق رمڤاس بهترا سڤرتي ورتا سياڤ ترترا نيرنام جلما مڽجهترا  برمولا تندڠ تومبق كأتس ڤدڠ بلنتن دتڤيس بالس سكالي هونوس كريس نن ڤانتس تروس ترتومڤاس ڽاوا ترچنتس لاون تركدو راكنڽ كاكو نن ساقي-باقي هاتي ترڤاكو كمبالي جلس نالوري باكو كاونكو تومڤاس لاريله اكو  دباتو ساور تاديڽ ڬلڠڬڠ بالا ده ڤرڬي كيني ده سڠڬڠ تاور-مناور كمبالي داڬڠ مكرله كالين باوه سڠ تڠڬڠ   ڬلرن دان سيكڤ ريڠن تولڠ نيرنام ممبنتو اورڠ تله ترسيبار مراتا-رات.
Ramai telah mendengar gelaran ini, hanya tidak semua pernah bersua dengan Nirnama, sehingga ada yang menganggap cerita-cerita berkenaannya hanyalah rekaan belaka. 	 راماي تله مندڠر ڬلرن اين، هاڽ تيدق سموا ڤرنه برسوا دڠن نيرنام، سهيڠݢ اد يڠ مڠڠڬڤ چريتا٢ بركناءنڽ هاڽله ريكاءن بلاک.
Apa tujuan tuan yang mulia muncul di sini? Terima kasih kerana sudi menguruskan mereka. 	 اڤ توجوان توان يڠ موليا مونچول دسيني؟ تريما كاسيه كران سودي مڠوروسكن مريک.
Apakah ada apa-apa yang tuan hamba hajati? Aku akan cuba penuhinya. 	 اڤاكه اد اڤ٢ يڠ توان همبا حاجتي؟ اكو اكن چوبا ڤنوهيڽ.
Tanggang bersuara penuh hormat. 	 تڠڬڠ برسوارا ڤنوه حرمت.
Ternyata dia juga pernah mendengar kisah berkenaan Nirnama. 	 ترڽات دي جوݢ ڤرنه مندڠر قيصه بركناءن نيرنام.
Nirnama menyeluk saku pakaian. 	 نيرنام مڽلوق ساكو ڤاكاين.
Papan kayu pemberian Jebat dikeluarkan dan dihulur kepada Tanggang. 	 ڤاڤن كايو ڤمبرين جبت دكلواركن دان دهولور كڤد تڠڬڠ.
Berkerut dahi Orang Kaya Besar itu saat menyambut papan kayu tersebut. 	 بركروت داهي اورڠ كاي بسر ايت ساعت مڽمبوت ڤاڤن كايو ترسبوت.
Engkau. 	 اڠكاو.
Nirnama sekadar mengangguk. 	 نيرنام سقدر مڠڠڬوق.
Tanggang mendengus kecil. 	 تڠڬڠ مندڠوس كچيل.
Ayuh ke tempatku. 	 ايوه كتمڤتكو.
Bersihkan diri. 	 برسيهكن ديري.
Kemudian kita boleh berbual panjang. 	 كمودين كيت بوليه بربوال ڤنجڠ.
Apa sahaja engkau pinta, akan aku usahakan. 	 اڤ سهاج اڠكاو ڤينتا، اكن اكو اوسهاكن.
Nirnama dan Nadim saling berpandangan. 	 نيرنام دان نديم ساليڠ برڤندڠن.
Kemudian, Nirnama mengangguk. 	 كمودين، نيرنام مڠڠڬوق.
Tanggang berpaling dan mula melangkah. 	 تڠڬڠ برڤاليڠ دان مولا ملڠكه.
Pengawal-pengawalnya mengiringi. 	 ڤڠاول-ڤڠاولڽ مڠيريڠي.
Orang ramai membuka jalan. 	 اورڠ راماي ممبوک جالن.
Masing-masing mahu melihat Nirnama. 	 ماسيڠ٢ ماهو مليهت نيرنام.
Nadim merapatkan dirinya kepada lelaki berparut itu. 	 نديم مراڤتكن ديريڽ كڤد للاكي برڤاروت ايت.
Apa makna papan itu? Engkau hanya menunjuk, tetapi dia sudah mahu membantu, bisiknya. 	 اڤ معنا ڤاڤن ايت؟ اڠكاو هاڽ منونجوق، تتاڤي دي سوده ماهو ممبنتو، بيسيقڽ.
Orang Kaya Besar Tanggang ada hubungan baik dengan Jagat Suci. 	 اورڠ كاي بسر تڠڬڠ اد هوبوڠن باءيق دڠن جاڬت سوچي.
Mulutnya manis, pandai mengambil hati. 	 مولوتڽ مانيس، ڤنداي مڠمبيل هاتي.
Jagat Suci membenarkan Orang Kaya Besar Tanggang menguruskan pelabuhan ini kerana kepakarannya, dengan syarat separuh keuntungan mesti diberi kepada Jagat Suci. 	 جاڬت سوچي ممبنركن اورڠ كاي بسر تڠڬڠ مڠوروسكن ڤلابوهن اين كران كڤاكرنڽ، دڠن شرط سڤاروه كأونتوڠن مستي دبري كڤد جاڬت سوچي.
Tanpa pengetahuan Jagat Suci, Orang Kaya Besar Tanggang sebenarnya memberikan suku sahaja keuntungannya. 	 تنڤا ڤڠتاهوان جاڬت سوچي، اورڠ كاي بسر تڠڬڠ سبنرڽ ممبريكن سوكو سهاج كأونتوڠنڽ.
Jarang Nadim mendengar Nirnama berbicara panjang. 	 جارڠ نديم مندڠر نيرنام بربيچارا ڤنجڠ.
Ini menjadikan perkongsian maklumat itu mengujakannya. 	 اين منجاديكن ڤركوڠسين معلومت ايت مڠوجاكنڽ.
Mana engkau tahu semua ini? Laksamana Jebat sendiri pernah menyamar dan berkampung di sini untuk menyiasat hubungan mereka berdua. 	 مان اڠكاو تاهو سموا اين؟  لقسامان جبت سنديري ڤرنه مڽامر دان بركامڤوڠ دسيني اونتوق مڽياست هوبوڠن مريک بردوا.
Jadi, sekiranya Jagat Suci tahu, nyawa Orang Kaya Besar Tanggang tidak akan selamat lagi! Nirnama mengangguk. 	 جادي، سكيراڽ جاڬت سوچي تاهو، ڽاوا اورڠ كاي بسر تڠڬڠ تيدق اكن سلامت لاڬي!  نيرنام مڠڠڬوق.
Hah, pastinya Laksamana Jebat telah menjalin hubungan dengan Orang Kaya Besar Tanggang. 	 هاه، ڤستيڽ لقسامان جبت تله منجالين هوبوڠن دڠن اورڠ كاي بسر تڠڬڠ.
Kerana itu dia mengenali papan tadi. 	 كران ايت دي مڠنالي ڤاڤن تادي.
Sekali lagi Nirnama mengangguk. 	 سكالي لاڬي نيرنام مڠڠڬوق.
Apa yang engkau mahukan daripada Orang Kaya Besar?  Nadim mengerutkan dahi. 	 اڤ يڠ اڠكاو ماهوكن درڤد اورڠ كاي بسر؟  نديم مڠروتكن داهي.
Baru dia menyedari yang Nirnama sebenarnya tidak pernah berkongsi akan tujuan perjalanannya, tidak lebih daripada sekadar menyatakan bahawa dia mahu ke Pelabuhan Batu Sawar. 	 بارو دي مڽدري يڠ نيرنام سبنرڽ تيدق ڤرنه بركوڠسي اكن توجوان ڤرجالننڽ، تيدق لبيه درڤد سقدر مڽاتاكن بهاوا دي ماهو كڤلابوهن باتو ساور.
Untuk dia membawa aku ke Kerajaan Serawa. 	 اونتوق دي ممباوا اكو ككراجاءن سراوا.
Kali ini, Nadim benar-benar tersentak. 	 كالي اين، نديم بنر٢ ترسنتق.
Deburan ombak menjadi halwa telinga. 	 دبورن اومبق منجادي هلوا تليڠا.
Tenang dan mendamaikan. 	 تنڠ دان مندامايكن.
Angin kuat menampar muka. 	 اڠين كوات منمڤر موک.
Percikan air masin sekali-sekala menodai wajah. 	 ڤرچيقن اءير ماسين سكالي-سكالا منوداءي واجه.
Bau asin air laut pula menusuk-nusuk rongga. 	 باءو اسين اءير لاءوت ڤولا منوسوق-نوسوق روڠݢ.
Dada langit yang cerah dihiasi gemawan-gemawan kecil saujana mata memandang, petanda cuaca akan kekal baik untuk suatu jangka masa yang panjang. 	 دادا لاڠيت يڠ چره دهياسي ڬماون٢ كچيل ساوجان مات ممندڠ، ڤتندا چواچ اكن ككل باءيق اونتوق سواتو جڠک ماس يڠ ڤنجڠ.
Ini pertama kali Nadim melihat lautan terbentang sebegini luas, menaiki bahtera sebegini mewah lagi besar. 	 اين ڤرتام كالي نديم مليهت لاوتن تربنتڠ سبڬيني لواس، مناءيقي بهترا سبڬيني ميواه لاڬي بسر.
Bahtera kepunyaan Orang Kaya Besar Tanggang ini bernama Mendam Berahi. 	 بهترا كڤوڽاءن اورڠ كاي بسر تڠڬڠ اين برنام مندم براهي.
Panjangnya Nadim jangka sekitar 328 kaki, dan lebarnya sekitar 36 kaki. 	 ڤنجڠڽ نديم جڠک سكيتر 328 كاكي، دان ليبرڽ سكيتر 36 كاكي.
Sepanjang berada di sini, Nadim puas meneroka setiap ceruk bahtera. 	 سڤنجڠ براد دسيني، نديم ڤواس منروک ستياڤ چروق بهترا.
Ada 7 tingkat semuanya, 2 tingkat berada di bawah paras air. 	 اد 7 تيڠكت سمواڽ، 2 تيڠكت براد دباوه ڤارس اءير.
Bahtera ini punya tiga tiang layar utama, dengan sebatang layar tinggi menjulang di tengah-tengah bergelar layar agung. 	 بهترا اين ڤوڽا تيݢ تياڠ لاير اوتام، دڠن سباتڠ لاير تيڠڬي منجولڠ دتڠه-تڠه برڬلر لاير اڬوڠ.
Tingkat tiga merupakan tempat para pendayung. 	 تيڠكت تيݢ مروڤاكن تمڤت ڤارا ڤندايوڠ.
Ada 100 dayung, 50 kiri dan 50 kanan. 	 اد 100 دايوڠ، 50 كيري دان 50 كانن.
Setiap dayung dikendalikan dua orang gagah perkasa, berotot waja. 	 ستياڤ دايوڠ دكنداليكن دوا اورڠ ڬاڬه ڤركاس، براوتوت واجا.
Dari tingkat 4 hingga 7, bahtera ini dikelilingi meriam-meriam kecil. 	 دري تيڠكت 4 هيڠݢ 7، بهترا اين دكليليڠي مريام٢ كچيل.
Di bahagian atas, tempat Nadim berdiri sekarang, ada 10 meriam besar. 	 دبهاڬين اتس، تمڤت نديم برديري سكارڠ، اد 10 مريام بسر.
3 di bahagian kanan, 3 di bahagian kiri, 2 di hadapan dan 2 lagi di belakang. 	 3 د هاڬين كانن، 3 دبهاڬين كيري، 2 دهادڤن دان 2 لاڬي دبلاكڠ.
Muncung bahtera ini diperbuat dari besi kalis karat, diruncingkan an ditajamkan. 	 مونچوڠ بهترا اين دڤربوات دري بسي كاليس كارت، درونچيڠكن دان دتاجمكن.
Nampak Orang Kaya Besar Tanggang benar-benar mengutamakan keselamatan dirinya. 	 نمڤق اورڠ كاي بسر تڠڬڠ بنر٢ مڠوتاماكن كسلامتن ديريڽ.
Bahtera ini ibarat kubu bergerak di atas lautan. 	 بهترا اين عبارت كوبو برڬرق دأتس لاءوتن.
Mungkin jika ada lanun atau musuh, paparan kehebatan bahtera ini telah cukup membuatkan mereka menyisih. 	 موڠكين جک اد لانون اتاو موسوه، ڤاڤرن كهيبتن بهترا اين تله چوكوڤ ممبواتكن مريک مڽيسيه.
Jika mereka berani juga mencabar, maka maut bakal menjemput. 	 جک مريک براني جوݢ منچابر، مک موت باكل منجمڤوت.
Sepanjang berada di sini, dia dilayan bagaikan raja. 	 سڤنجڠ براد دسيني، دي دلاين باڬايكن راج.
Dengan kamar yang luas, tilam yang empuk, makanan yang lazat dan minuman yang enak, tak pernah terlintas di fikirannya bahawa dia akan menikmati itu semua dalam hidupnya. 	 دڠن كامر يڠ لواس، تيلم يڠ امڤوق، ماكنن يڠ لاذت دان مينومن يڠ اينق، تق ڤرنه ترلينتس دفيكيرنڽ بهاوا دي اكن منعمتي ايت سموا دالم هيدوڤڽ.
Dia sekarang melayan perasaan gembira berdiri di sisi penghadang bahtera, menikmati suasana sambil mendepangkan tangan agar sekali-sekala percikan air laut mengenainya, dan deruan angin menampar wajah bersama telapak tangan. 	 دي سكارڠ ملاين ڤراساءن ڬمبيرا برديري دسيسي ڤڠهادڠ بهترا، منعمتي سواسان سمبيل مندڤڠكن تاڠن اڬر سكالي-سكالا ڤرچيقن اءير لاءوت مڠناءيڽ، دان دروان اڠين منمڤر واجه برسام تلڤق تاڠن.
Nirnama, mengapa engkau tidak kelihatan teruja? Nadim separa menjerit, cuba melawan kuatnya deruan angin. 	 نيرنام، مڠاڤ اڠكاو تيدق كليهتن تروجا؟ نديم سڤرا منجريت، چوبا ملاون قواتڽ دروان اڠين.
Nirnama bersila tenang di hadapan Nadim. 	 نيرنام برسيلا تنڠ دهادڤن نديم.
Matanya khusyuk memerhatikan senaskhah mushaf lusuh. 	 ماتڽ خشوع ممرهاتيكن سنسخه مصحف لوسوه.
Dia membaca kitab itu dengan begitu tekun. 	 دي ممباچ كتاب ايت دڠن بڬيتو تكون.
Bibirnya bergerak-gerak. 	 بيبيرڽ برڬرق-ڬرق.
Soalan Nadim bagaikan angin lalu, tidak dilayannya. 	 سوءالن نديم باڬايكن اڠين لالو، تيدق دلاينڽ.
Sudah tiga malam mereka menjadi tetamu kehormat di atas bahtera Tanggang. 	 سوده تيݢ مالم مريک منجادي تتامو كحرمت دأتس بهترا تڠڬڠ.
Dua hari sebelum itu, mereka menjadi tetamu kehormat Orang Kaya Besar itu di Pelabuhan Batu Sawar. 	 دوا هاري سبلوم ايت، مريک منجادي تتامو كحرمت اورڠ كاي بسر ايت دڤلابوهن باتو ساور.
Bermakna, sudah lima hari Nadim menikmati layanan bagaikan orang kaya. 	 برمعنا، سوده ليم هاري نديم منعمتي لاينن باڬايكن اورڠ كاي.
Hatinya sungguh senang, perutnya sentiasa kenyang. 	 هاتيڽ سوڠڬوه سنڠ، ڤروتڽ سنتياس كڽڠ.
Tidak pernah dia merasai sebegini nikmat sepanjang hidupnya. 	 تيدق ڤرنه دي مراساءي سبڬيني نعمت سڤنجڠ هيدوڤڽ.
Kendatipun, sepanjang waktu itu, dia melihat Nirnama tidak terlalu menikmati layanan yang disediakan buat mereka. 	 كنداتيڤون، سڤنجڠ وقتو ايت، دي مليهت نيرنام تيدق ترلالو منعمتي لاينن يڠ دسدياكن بوات مريک.
Lelaki berparut itu tidak tidur di atas tilam empuk. 	 للاكي برڤاروت ايت تيدق تيدور دأتس تيلم امڤوق.
Lebih selesa berbaring di atas lantai bahtera beralaskan sehelai kain. 	 لبيه سليسا برباريڠ دأتس لنتاي بهترا برالسكن سهلاي كاءين.
Nirnama tidak makan dan minum dengan terlalu banyak, sekadarnya sahaja. 	 نيرنام تيدق ماكن دان مينوم دڠن ترلالو باڽق، سقدرڽ سهاج.
Sering berhenti awal sebelum orang lain. 	 سريڠ برهنتي اول سبلوم اورڠ لاين.
Setiap kali sebelum makan, bibir Nirnama akan terkumat-kamit membaca sesuatu, demikian setelah makan. 	 ستياڤ كالي سبلوم ماكن، بيبير نيرنام اكن تركومت-كاميت ممباچ سسواتو، دمكين ستله ماكن.
Begitulah juga sebelum dan selepas tidur. 	 بڬيتوله جوݢ سبلوم دان سلڤس تيدور.
Saban waktu solat, Nirnama tidak akan lewat mendirikan ibadah itu. 	 سابن وقتو صلاة، نيرنام تيدق اكن ليوات منديريكن عباده ايت.
Bahkan, sebelum melakukan yang fardhu, Nirnama akan menunaikan terlebih dahulu solat dua rakaat yang Nadim tidak ketahui namanya. 	 بهكن، سبلوم ملاكوكن يڠ فرض، نيرنام اكن منونايكن ترلبيه دهولو صلاة دوا ركعة يڠ نديم تيدق كتاهوءي نامڽ.
Demikian juga setelah usai menyempurnakan solat fardhu. 	 دمكين جوݢ ستله اوساي مڽمڤورناكن صلاة فرض.
Saat orang lain tidur lena, pada sepertiga akhir malam, Nirnama akan bangun menunaikan solat yang panjangnya jauh lebih berbanding biasa, dan solat itu ditunaikan beberapa kali sehingga sampai masuk waktu fajar. 	 ساعت اورڠ لاين تيدور لينا، ڤد سڤرتيݢ اخير مالم، نيرنام اكن باڠون منونايكن صلاة يڠ ڤنجڠڽ جاءوه لبيه بربنديڠ بياسا، دان صلاة ايت دتونايكن ببراڤ كالي سهيڠݢ سمڤاي ماسوق وقتو فجر.
Nirnama akan membuka mashaf lusuh yang dibawanya, dan membaca kitab itu setiap kali selepas Solat Fajar dan sebelum tidur. 	 نيرنام اكن ممبوک مصحف لوسوه يڠ دباواڽ، دان ممباچ كتاب ايت ستياڤ كالي سلڤس صلاة فجر دان سبلوم تيدور.
Demikian kebiasaan Nirnama semenjak Nadim mengembara bersama-samanya. 	 دمكين كبياساءن نيرنام سمنجق نديم مڠمبارا برساما-سامڽ.
Demikian juga kebiasaan Nirnama saat dilayan bagaikan raja. 	 دمكين جوݢ كبياساءن نيرنام ساعت دلاين باڬايكن راج.
Kadangkala, Nadim tertanya-tanya, apakah kehidupan sedemikian rupa yang memberikan Nirnama kesaktiannya? Memang Nadim ada mendengar perihal orang-orang yang mampu membuka keramat alam, sehingga boleh memijak angin dan berjalan di atas air. 	 كادڠكالا، نديم ترتاڽ-تاڽ، اڤاكه كهيدوڤن سدميكين روڤا يڠ ممبريكن نيرنام كسقتينڽ؟  ميمڠ نديم اد مندڠر ڤريحال اورڠ٢ يڠ ممڤو ممبوک كرامت عالم، سهيڠݢ بوليه مميجق اڠين دان برجالن دأتس اءير.
Mereka berkemampuan untuk melakukan hal-hal di luar kebiasaan, penuh kesaktian. 	 مريک بركممڤوان اونتوق ملاكوكن حال٢ دلوار كبياساءن، ڤنوه كسقتين.
Antara contoh terkenal ialah Jagat Suci, pemerintah Indera Kayangan. 	 انتارا چونتوه تركنل اياله جاڬت سوچي، ڤمرينته ايندرا كايڠن.
Tiada siapa benar-benar tahu umur sebenar Jagat Suci. 	 تياد سياڤا بنر٢ تاهو عمور سبنر جاڬت سوچي.
Apa yang pasti, dia telah berusia lebih daripada tiga perempat abad. 	 اڤ يڠ ڤستي، دي تله بروسيا لبيه درڤد تيݢ ڤرإمڤت ابد.
Namun, Jagat Suci terkenal dengan wajahnya yang amat tampan, suara yang teramat merdu. 	 نامون، جاڬت سوچي تركنل دڠن واجهڽ يڠ امت تمڤن، سوارا يڠ ترامت مردو.
Perkataan tua seakan tidak terdapat dalam kamus hidup Pemerintah Indera Kayangan itu. 	 ڤركاتاءن توا سأكن تيدق ترداڤت دالم قاموس هيدوڤ ڤمرينته ايندرا كايڠن ايت.
Hidup Jagat Suci penuh kesaktian. 	 هيدوڤ جاڬت سوچي ڤنوه كسقتين.
Mampu terbang ke langit, mampu berjalan di atas air, mampu menyembuhkan penyakit dengan hanya melalui sentuhan, mampu menukarkan tanah menjadi emas. 	 ممڤو تربڠ كلاڠيت، ممڤو برجالن دأتس اءير، ممڤو مڽمبوهكن ڤڽاكيت دڠن هاڽ ملالوءي سنتوهن، ممڤو منوكركن تانه منجادي امس.
Jagat Suci juga kebal daripada sebarang serangan. 	 جاڬت سوچي جوݢ كبل درڤد سبارڠ سرڠن.
Tiada senjata yang mampu mencederakannya. 	 تياد سنجات يڠ ممڤو منچدراكنڽ.
Kerana itu, dalam masa beberapa tahun sahaja semenjak kemunculannya dua dekad lalu, Jagat Suci berjaya menguasai hampir seluruh Tanah Semenanjung. 	 كران ايت، دالم ماس ببراڤ تاهون سهاج سمنجق كمونچولنڽ دوا ديكد لالو، جاڬت سوچي برجاي مڠواساءي همڤير سلوروه تانه سمننجوڠ.
Sebelum kemunculan Jagat Suci, berdiri di tanah ini beberapa kerajaan. 	 سبلوم كمونچولن جاڬت سوچي، برديري دتانه اين ببراڤ كراجاءن.
Semua tumbang di bawah kesaktian Jagat Suci. 	 سموا تومبڠ دباوه كسقتين جاڬت سوچي.
Hanya Kerajaan Semutar Putih yang tidak benar-benar jatuh kepada kekuasaan Jagat Suci. 	 هاڽ كراجاءن سموتر ڤوتيه يڠ تيدق بنر٢ جاتوه كڤد ككواساءن جاڬت سوچي.
Kerajaan Semutar Putih, dipimpin oleh Sultan Mansur dan diteruskan oleh anakanda baginda, Sultan Mahmud setelah sultan itu mangkat lebih sedekad yang lalu. 	 كراجاءن سموتر ڤوتيه، دڤيمڤين اوليه سلطان منصور دان دتروسكن اوليه انقندا بڬيندا، سلطان محمود ستله سلطان ايت مڠكت لبيه سديكد يڠ لالو.
Pun begitu, wilayah jajahan Semutar Putih semakin mengecil kerana saban tahun, Jagat Suci melalui tentera Indera Kayangan berjaya menjatuhkan wilayah demi wilayah yang dikuasai Semutar Putih. 	 ڤون بڬيتو، ولايه ججاهن سموتر ڤوتيه سماكين مڠچيل كران سابن تاهون، جاڬت سوچي ملالوءي تنترا ايندرا كايڠن برجاي منجاتوهكن ولايه دمي ولايه يڠ دكواساءي سموتر ڤوتيه.
Justeru, apabila Wilayah Ujong kembali dikuasai Semutar Putih, ia merupakan sesuatu yang amat besar untuk Tanah Semenanjung. 	 جوسترو، اڤابيلا ولايه اوجوڠ كمبالي دكواساءي سموتر ڤوتيه، اي مروڤاكن سسواتو يڠ امت بسر اونتوق تانه سمننجوڠ.
Buat pertama kali, ada wilayah jajahan Indera Kayangan yang dirampas oleh kerajaan tersebut. 	 بوات ڤرتام كالي، اد ولايه ججاهن ايندرا كايڠن يڠ درمڤس اوليه كراجاءن ترسبوت.
Apabila sekian lama tidak dilayan oleh Nirnama, Nadim mendengus. 	 اڤابيلا سكين لاما تيدق دلاين اوليه نيرنام، نديم مندڠوس.
Dia terus bergerak dan duduk di sisi Nirnama, memerhati mushaf yang sedang ditekuni lelaki berparut itu. 	 دي تروس برڬرق دان دودوق دسيسي نيرنام، ممرهاتي مصحف يڠ سدڠ دتكوني للاكي برڤاروت ايت.
Ini al-Quran, bukan? Aku lihat hari-hari engkau membacanya. 	 اين القرءان، بوكن؟ اكو ليهت هاري٢ اڠكاو ممباچڽ.
Aku biasa nampak kitab begini di masjid. 	 اكو بياسا نمڤق كتاب بڬيني دمسجد.
Tapi aku sendiri tak pernah buka dan sentuh sebab aku tak tahu membaca. 	 تاڤي اكو سنديري تق ڤرنه بوک دان سنتوه سبب اكو تق تاهو ممباچ.
Nirnama mengangguk. 	 نيرنام مڠڠڬوق.
Memang perlu dibaca setiap hari? Nirnama mengangguk lagi. 	 ميمڠ ڤرلو دباچ ستياڤ هاري؟  نيرنام مڠڠڬوق لاڬي.
Engkau ini berat mulut sangat, kenapa? Jangan begini. 	 اڠكاو اين برت مولوت ساڠت، كناڤ؟ جاڠن بڬيني.
Tak seronok mahu berbual dengan engkau macam ini. 	 تق سرونوق ماهو بربوال دڠن اڠكاو ماچم اين.
Nadim mencebik. 	 نديم منچبيق.
Koyak bibir Nirnama dengan senyuman. 	 كويق بيبير نيرنام دڠن سڽومن.
Al-Quran adalah petunjuk buat orang-orang yang bertaqwa. 	 القرءان اداله ڤتونجوق بوات اورڠ٢ يڠ برتقوى.
Taqwa itu apa? Satu sifat menggambarkan kehendak untuk taat, patuh, tunduk kepada perintah Allah dan menjauhi larangan-Nya. 	 تقوى ايت اڤ؟  ساتو صفة مڠڬمبركن كهندق اونتوق طاعة، ڤاتوه، توندوق كڤد ڤرينته الله دان منجاءوهي لارڠنڽ.
Apakah engkau orang yang bertaqwa itu? Aku cuba. 	 اڤاكه اڠكاو اورڠ يڠ برتقوى ايت؟  اكو چوبا.
Nadim terangguk-angguk. 	 نديم تراڠڬوق-اڠڬوق.
Mungkin sebab itu kebiasaan kehidupan engkau sedemikian gayanya. 	 موڠكين سبب ايت كبياساءن كهيدوڤن اڠكاو سدميكين ڬايڽ.
Terangkat kening Nirnama, tetapi tiada bicara terlepas dari kerongkong. 	 تراڠكت كنيڠ نيرنام، تتاڤي تياد بيچارا ترلڤس دري كروڠكوڠ.
Melihat reaksi Nirnama itu, Nadim menyambung bicara. 	 مليهت رياكسي نيرنام ايت، نديم مڽمبوڠ بيچارا.
Engkau makan minum tak terlalu kenyang, tidur tak terlalu panjang, engkau tak pernah tinggalkan solat bahkan menambah lagi dengan solat-solat sebelum dan selepasnya yang aku tak tahu namanya. 	 اڠكاو ماكن مينوم تق ترلالو كڽڠ، تيدور تق ترلالو ڤنجڠ، اڠكاو تق ڤرنه تيڠڬلكن صلاة بهكن منمبه لاڬي دڠن صلاة٢ سبلوم دان سلڤسڽ يڠ اكو تق تاهو نامڽ.
Itu bukan tambahan. 	 ايت بوكن تمبهن.
Sememangnya dianjurkan. 	 سميمڠڽ دأنجوركن.
Solat Rawatib namanya. 	 صلاة رواتب نامڽ.
Sunnah. 	 سنه.
Ah, aku mana tahu. 	 اه، اكو مان تاهو.
Aku tak belajar semua itu. 	 اكو تق بلاجر سموا ايت.
Nirnama tertawa kecil. 	 نيرنام ترتاوا كچيل.
Menggeleng. 	 مڠڬيليڠ.
Apabila orang melayan kita ibarat raja, engkau tetap menahan diri daripada menikmati semuanya dengan sepuas hati. 	 اڤابيلا اورڠ ملاين كيت عبارت راج، اڠكاو تتڤ مناهن ديري درڤد منعمتي سمواڽ دڠن سڤواس هاتي.
Engkau tahu, seluruh hidupku, aku tidak pernah kenyang sebagaimana kenyangnya aku lima hari di bahtera ini. 	 اڠكاو تاهو، سلوروه هيدوڤكو، اكو تيدق ڤرنه كڽڠ سباڬايمان كڽڠڽ اكو ليم هاري دبهترا اين.
Syukur, kita ada satu malam lagi! Nadim ketawa. 	 شكور، كيت اد ساتو مالم لاڬي! نديم كتاوا.
Alhamdulillah. 	 الحمد لله.
Berdesir kalimah itu dari bibir Nirnama. 	 بردسير كلمة ايت دري بيبير نيرنام.
Tengok, engkau saban waktu ada sahaja kalimah zikir yang diungkap. 	 تيڠوق، اڠكاو سابن وقتو اد سهاج كلمة ذيكير يڠ دأوڠكڤ.
Kadang, saat berdiam pun aku nampak bibirmu sentiasa bergerak. 	 كادڠ، ساعت برديام ڤون اكو نمڤق بيبيرمو سنتياس برڬرق.
Apakah ini kunci kesaktianmu? Bibir Nirnama terbelah dengan garisan panjang. 	 اڤاكه اين كونچي كسقتينمو؟  بيبير نيرنام تربله دڠن ڬاريسن ڤنجڠ.
Aku sudah nyatakan, aku tiada kesaktian. 	 اكو سوده ڽاتكن، اكو تياد كسقتين.
Aku nampak engkau terbang memijak angin saat bertarung dengan Laksamana Jebat. 	 اكو نمڤق اڠكاو تربڠ مميجق اڠين ساعت برتاروڠ دڠن لقسامان جبت.
Demikian juga dia. 	 دمكين جوݢ دي.
Kalian seperguruan, bukan? Apa rahsianya? Itu hanyalah jurus sapu angin. 	 كالين سڤرڬوروان، بوكن؟ اڤ رهسياڽ؟  ايت هاڽله جوروس ساڤو اڠين.
Tiada apa yang istimewa. 	 تياد اڤ يڠ ايستيميوا.
Mata Nadim membesar. 	 مات نديم ممبسر.
Tiada apa yang istimewa? Jika aku boleh terbang, aku akan sentiasa menggunakannya! Senyuman Nirnama melebar seraya menggeleng perlahan. 	 تياد اڤ يڠ ايستيميوا؟ جک اكو بوليه تربڠ، اكو اكن سنتياس مڠڬوناكنڽ!  سڽومن نيرنام مليبر سرايا مڠڬيليڠ ڤرلاهن.
Aku tidak boleh terbang. 	 اكو تيدق بوليه تربڠ.
Engkau ni kedekutlah, Nirnama. 	 اڠكاو ني كدكوتله، نيرنام.
Nama engkau pun pastinya bukan Nirnama. 	 نام اڠكاو ڤون ڤستيڽ بوكن نيرنام.
Betul tak? Sepanjang kita berkenalan, engkau tak pernah berkongsi pun nama sebenarmu. 	 بتول تق؟ سڤنجڠ كيت بركنلن، اڠكاو تق ڤرنه بركوڠسي ڤون نام سبنرمو.
Kerana namaku tidak penting. 	 كران نامكو تيدق ڤنتيڠ.
Yang penting adalah perbuatanku. 	 يڠ ڤنتيڠ اداله ڤربواتنكو.
Engkau tidak mahu dikenali? Nirnama tidak menjawab soalan itu. 	 اڠكاو تيدق ماهو دكنلي؟  نيرنام تيدق منجواب سوءالن ايت.
Nadim mendengus sambil mencekak pinggangnya, menjemput tawa Nirnama. 	 نديم مندڠوس سمبيل منچكق ڤيڠڬڠڽ، منجمڤوت تاوا نيرنام.
Engkau nikmatilah beberapa hari ini. 	 اڠكاو نعمتيله ببراڤ هاري اين.
Ini rezeki daripada Allah SWT. 	 اين رزقي درڤد الله سبحان وتعالى.
Bersyukurlah kepada Dia. 	 برشكورله كڤد دي.
Pastikan hanya ambil apa yang halal. 	 ڤستيكن هاڽ امبيل اڤ يڠ حلال.
Sikit-sikit Allah, sikit-sikit Allah. 	 سيكيت٢ الله، سيكيت٢ الله.
Nadim mencebik. 	 نديم منچبيق.
Kerana Dia Tuhan kita, dan tiada Tuhan selain Dia. 	 كران دي توهن كيت، دان تياد توهن سلاءين دي.
Hidup ini kerana-Nya, untuk kembali kepada-Nya. 	 هيدوڤ اين كرانڽ، اونتوق كمبالي كڤدڽ.
Bukankah Jagat Suci itu Tuhan? Dia terlalu banyak kesaktiannya. 	 بوكنكه جاڬت سوچي ايت توهن؟ دي ترلالو باڽق كسقتينڽ.
Wajah Nirnama berubah dalam sesaat cuma. 	 واجه نيرنام براوبه دالم سساعت چوما.
Tidak pernah Nadim melihat wajah Nirnama keruh, hatta di tengah-tengah pertarungan sengit. 	 تيدق ڤرنه نديم مليهت واجه نيرنام كروه، حتى دتڠه-تڠه ڤرتاروڠن سڠيت.
Tetapi apabila soalan itu diungkapkan, riak tenang pada wajah Nirnama bagaikan tasik yang dicampak batu. 	 تتاڤي اڤابيلا سوءالن ايت داوڠكڤكن، رياق تنڠ ڤد واجه نيرنام باڬايكن تاسيق يڠ دچمڤق باتو.
Namun, keadaan itu sementara sahaja. 	 نامون، كأداءن ايت سمنتارا سهاج.
Wajah itu kembali seperti biasa, dengan bibir Nirnama terkumat-kamit semula. 	 واجه ايت كمبالي سڤرتي بياسا، دڠن بيبير نيرنام تركومت-كاميت سمولا.
Dia hanyalah seorang ahli sihir. 	 دي هاڽله سأورڠ اهلي سيحير.
Apakah engkau pernah bertemu dengannya? Satu suara lain mencelah. 	 اڤاكه اڠكاو ڤرنه برتمو دڠنڽ؟ ساتو سوارا لاين منچله.
Nadim dan Nirnama sama-sama berpaling. 	 نديم دان نيرنام سام٢ برڤاليڠ.
Seorang perempuan jelita, bertudung litup. 	 سأورڠ ڤرمڤوان جليتا، برتودوڠ ليتوڤ.
Selendang menutupi kepala sedang belakangnya kelihatan dua batang cucuk sanggul. 	 سليندڠ منوتوڤي كڤالا سدڠ بلاكڠڽ كليهتن دوا باتڠ چوچوق سڠڬول.
Pakaiannya sedikit longgar, menyembunyikan bentuk tubuh, bersama selapis lagi pakaian luar melindungi diri. 	 ڤاكاينڽ سديكيت لوڠڬر، مڽمبوڽيكن بنتوق توبوه، برسام سلاڤيس لاڬي ڤاكاين لوار مليندوڠي ديري.
Pada pinggang tersemat sebilah keris, bersama samping tebal. 	 ڤد ڤيڠڬڠ ترسمت سبيله كريس، برسام سمڤيڠ تبل.
Dia berseluar panjang besar lagi labuh, dan mengenakan sepatu. 	 دي برسلوار ڤنجڠ بسر لاڬي لابوه، دان مڠناكن سڤاتو.
Melihat Nirnama dan Nadim terpinga-pinga, perempuan itu tersenyum manis. 	 مليهت نيرنام دان نديم ترڤيڠا-ڤيڠا، ڤرمڤوان ايت ترسڽوم مانيس.
Namaku Cendana. 	 نامكو چندانا.
Salam perkenalan. 	 سلام ڤركنلن.
Ah, aku Nadim, salam perkenalan! Nadim bangkit menghulurkan tangan. 	 اه، اكو نديم، سلام ڤركنلن! نديم بڠكيت مڠهولوركن تاڠن.
Tetapi perempuan jelita bernama Cendana itu tidak menyambut huluran tangannya. 	 تتاڤي ڤرمڤوان جليتا برنام چندانا ايت تيدق مڽمبوت هولورن تاڠنڽ.
Berkerut dahi Nadim. 	 بركروت داهي نديم.
Perlahan-lahan tangan diturunkannya. 	 ڤرلاهن-لاهن تاڠن دتورونكنڽ.
Nirnama bangkit. 	 نيرنام بڠكيت.
Cik Cendana, salam perkenalan. 	 چيق چندانا، سلام ڤركنلن.
Perlahan Nirnama bersuara. 	 ڤرلاهن نيرنام برسوارا.
Jelas, dia cuba mengelak daripada menjawab soalan yang dikemukakan perempuan itu awal-awal tadi. 	 جلس، دي چوبا مڠيلق درڤد منجواب سوءالن يڠ دكموكاكن ڤرمڤوان ايت اول٢ تادي.
Engkau tidak mahu memperkenalkan namamu? Senyuman manis kekal menghiasi bibir perempuan itu. 	 اڠكاو تيدق ماهو ممڤركنلكن ناممو؟ سڽومن مانيس ككل مڠهياسي بيبير ڤرمڤوان ايت.
Orang ramai memanggilnya Nirnama! Nadim mencelah. 	 اورڠ راماي ممڠڬيلڽ نيرنام! نديم منچله.
Ah, inilah Nirnama yang masyhur itu. 	 اه، اينله نيرنام يڠ مشهور ايت.
Cendana terangguk-angguk. 	 چندانا تراڠڬوق-اڠڬوق.
Matanya bersinar. 	 ماتڽ برسينر.
Entah kerana kagum, entah kerana teruja melihat dongeng yang hakikatnya benar. 	 انته كران كاڬوم، انته كران تروجا مليهت دوڠيڠ يڠ حقيقتڽ بنر.
Nadim tidak pasti. 	 نديم تيدق ڤستي.
Hah, engkau tidak menyaksikan peristiwa di Pelabuhan Batu Sawar? Senyuman Cendana melebar. 	 هاه، اڠكاو تيدق مڽقسيكن ڤريستيوا دڤلابوهن باتو ساور؟  سڽومن چندانا مليبر.
Pandangannya jelas melekat pada wajah Nirnama. 	 ڤندڠنڽ جلس ملكت ڤد واجه نيرنام.
Dia menyaksikannya, Nadim. 	 دي مڽقسيكنڽ، نديم.
Nirnama berdesir. 	 نيرنام بردسير.
Kemudian dia memandang tepat Cendana dengan pandangan redup. 	 كمودين دي ممندڠ تڤت چندانا دڠن ڤندڠن ردوڤ.
Kerana itu Cik Cendana berdiri di sini. 	 كران ايت چيق چندانا برديري دسيني.
Pandangan Nirnama jatuh pada tangan kanan Cendana, yang erat memegang hulu keris pada pinggang. 	 ڤندڠن نيرنام جاتوه ڤد تاڠن كانن چندانا، يڠ ارت ممڬڠ هولو كريس ڤد ڤيڠڬڠ.
Nadim dapat merasakan seperti sesuatu bakal berlaku. 	 نديم داڤت مراساكن سڤرتي سسواتو باكل برلاكو.
Dia berundur dua tapak. 	 دي براوندور دوا تاڤق.
Rakan-rakan yang dimuliakan! Nirnama, Nadim dan Cendana serentak menoleh. 	 راكن٢ يڠ دمولياكن!  نيرنام، نديم دان چندانا سرنتق منوليه.
Tanggang tiba di tempat mereka bertiga berdiri. 	 تڠڬڠ تيبا دتمڤت مريک برتيݢ برديري.
Apa yang kalian bincangkan? Seperti rancak dan mesra sahaja? Tanggang ketawa girang. 	 اڤ يڠ كالين بينچڠكن؟ سڤرتي رنچق دان مسرا سهاج؟ تڠڬڠ كتاوا ڬيرڠ.
Sekadar berkenalan. 	 سقدر بركنلن.
Cendana menjawab pantas sambil kekal tersenyum. 	 چندانا منجواب ڤانتس سمبيل ككل ترسڽوم.
Nirnama dan Nadim mengunci bicara. 	 نيرنام دان نديم مڠونچي بيچارا.
Bagus, bagus. 	 باڬوس، باڬوس.
Tuan Nirnama, Nadim. 	 توان نيرنام، نديم.
Cik Cendana kita ini srikandi yang sedang menempa nama. 	 چيق چندانا كيت اين سريكندي يڠ سدڠ منمڤا نام.
Juga keturunan bangsawan. 	 جوݢ كتورونن بڠساون.
Yalah, jika tidak, takkan dia berada di atas bahtera ini. 	 ياله، جک تيدق، تقكن دي براد دأتس بهترا اين.
Tanggang terus tertawa. 	 تڠڬڠ تروس ترتاوا.
Nadim kembali menatap Cendana. 	 نديم كمبالي مناتڤ چندانا.
Perempuan jelita di hadapannya ini adalah seorang srikandi terkenal? Terkenal bagaimana? Adakah seperti Nirnama? Dia belum pernah mendengar khabar berkenaan kehebatan srikandi itu sebagaimana khabar kehebatan Nirnama. 	 ڤرمڤوان جليتا دهادڤنڽ اين اداله سأورڠ سريكندي تركنل؟ تركنل باڬايمان؟ ادكه سڤرتي نيرنام؟ دي بلوم ڤرنه مندڠر خبر بركناءن كهيبتن سريكندي ايت سباڬايمان خبر كهيبتن نيرنام.
Orang Kaya Besar, apa tujuan tuan mencelah perbualan kami ini? Cendana bersuara lembut. 	 اورڠ كاي بسر، اڤ توجوان توان منچله ڤربوالن كامي اين؟ چندانا برسوارا لمبوت.
Matanya mengecil kerana kekal tersenyum. 	 ماتڽ مڠچيل كران ككل ترسڽوم.
Ah, aku mahu meminta timbal balas daripada Tuan Nirnama kita ini. 	 اه، اكو ماهو ممينتا تيمبل بالس درڤد توان نيرنام كيت اين.
Tanggang merangkul bahu Nirnama, bagaikan mereka telah kenal terlalu lama. 	 تڠڬڠ مرڠكول باهو نيرنام، باڬايكن مريک تله كنل ترلالو لاما.
Nirnama sendiri agak terkejut. 	 نيرنام سنديري اڬق تركجوت.
Timbal balas? Timbal balas apa? Mengapa Nirnama perlu memberikan timbal balas kepada Orang Kaya Besar? Nadim berkerut dahi. 	 تيمبل بالس؟ تيمبل بالس اڤ؟ مڠاڤ نيرنام ڤرلو ممبريكن تيمبل بالس كڤد اورڠ كاي بسر؟ نديم بركروت داهي.
Bukankah kalian sudah dilayan amat baik beberapa hari ini? Bukankah kalian berada di atas bahteraku? Nirnama membisu. 	 بوكنكه كالين سوده دلاين امت باءيق ببراڤ هاري اين؟ بوكنكه كالين براد دأتس بهتراكو؟  نيرنام ممبيسو.
Nadim mengangguk. 	 نديم مڠڠڬوق.
Cendana memerhati. 	 چندانا ممرهاتي.
Sebagaimana kalian lihat, bahtera ini dinaiki orang-orang kaya lagi terhormat. 	 سباڬايمان كالين ليهت، بهترا اين دناءيقي اورڠ٢ كاي لاڬي ترحرمت.
Mereka perlukan hiburan sepanjang kita menongkah samudera luas ini. 	 مريک ڤرلوكن هيبورن سڤنجڠ كيت منوڠكه سامودرا لواس اين.
Tidak cukupkah segala hiburan di bahtera ini? Kerutan pada dahi Nadim bertambah. 	 تيدق چوكوڤكه سڬالا هيبورن دبهترا اين؟ كروتن ڤد داهي نديم برتمبه.
Bahtera ini disertai banyak jenis hiburan. 	 بهترا اين دسرتاءي باڽق جنيس هيبورن.
Pesta arak, pelacur, tarian, nyanyian, dan sketsa. 	 ڤيستا ارق، ڤلاچور، تارين، ڽاڽين، دان سكيتسا.
Sepanjang masa, tidak pernah berhenti. 	 سڤنجڠ ماس، تيدق ڤرنه برهنتي.
Biasanya, hiburan itu berlangsung di bahagian bawah bahtera, bukan di bahagian atasnya, kerana bahagian atas sering diserbu angin menderu dan percikan air laut. 	 بياساڽ، هيبورن ايت برلڠسوڠ دبهاڬين باوه بهترا، بوكن دبهاڬين اتسڽ، كران بهاڬين اتس سريڠ دسربو اڠين مندرو دان ڤرچيقن اءير لاءوت.
Kerana itu, Nirnama sering menghabiskan masanya di bahagian atas bahtera. 	 كران ايت، نيرنام سريڠ مڠهابيسكن ماسڽ دبهاڬين اتس بهترا.
Nirnama tidak pernah walau sebentar, menikmati hiburan-hiburan yang disediakan. 	 نيرنام تيدق ڤرنه والاو سبنتر، منعمتي هيبورن٢ يڠ دسدياكن.
Orang-orang kaya lagi terhormat itu sudah mengetahui yang bersama bahtera ini adanya Nirnama. 	 اورڠ٢ كاي لاڬي ترحرمت ايت سوده مڠتاهوءي يڠ برسام بهترا اين اداڽ نيرنام.
Mereka mahu dihiburkan oleh sesuatu yang tidak pernah mereka lihat. 	 مريک ماهو دهيبوركن اوليه سسواتو يڠ تيدق ڤرنه مريک ليهت.
Mungkin engkau boleh mempamerkan kesaktian silatmu? Tanggang ketawa kuat sambil menepuk-nepuk bahu Nirnama. 	 موڠكين اڠكاو بوليه ممڤاميركن كسقتين سيلتمو؟ تڠڬڠ كتاوا كوات سمبيل منڤوق-نڤوق باهو نيرنام.
Nirnama kekal mengunci bicara. 	 نيرنام ككل مڠونچي بيچارا.
Jelas daripada riak wajahnya, dia tidak mahu menerima pelawaan itu. 	 جلس درڤد رياق واجهڽ، دي تيدق ماهو منريما ڤلاواءن ايت.
Mereka sudi membayar dengan harga yang tinggi! Nirnama bukan bahan pertunjukan! Nadim mencelah, mengetahui yang Nirnama lebih selesa membisu. 	 مريک سودي ممباير دڠن هرݢ يڠ تيڠڬي!  نيرنام بوكن باهن ڤرتونجوكن! نديم منچله، مڠتاهوءي يڠ نيرنام لبيه سليسا ممبيسو.
Wajah girang Tanggang berubah menjadi keruh. 	 واجه ڬيرڠ تڠڬڠ براوبه منجادي كروه.
Tangannya pada bahu Nirnama beralih ke pinggang sendiri. 	 تاڠنڽ ڤد باهو نيرنام براليه كڤيڠڬڠ سنديري.
Kalian perlu ingat bahawa kalian berada di atas bahteraku. 	 كالين ڤرلو ايڠت بهاوا كالين براد دأتس بهتراكو.
Jika aku mahu, kalian boleh kuhumban ke laut!  Terenjut bahu Nadim. 	 جک اكو ماهو، كالين بوليه كوهومبن كلاءوت!  ترانجوت باهو نديم.
Tidak menyangka akan diugut sedemikian. 	 تيدق مڽڠک اكن دأوڬوت سدميكين.
Nirnama tidak bereaksi. 	 نيرنام تيدق برياكسي.
Kekal membatu. 	 ككل ممباتو.
Cendana kekal memerhati. 	 چندانا ككل ممرهاتي.
Namun, yang lebih diperhatikan oleh Cendana adalah Nirnama. 	 نامون، يڠ لبيه دڤرهاتيكن اوليه چندانا اداله نيرنام.
Bagaikan menanti-nanti apa tindakan lelaki berparut itu. 	 باڬايكن مننتي-ننتي اڤ تيندقن للاكي برڤاروت ايت.
Tetapi. 	 تتاڤي.
papan kayu. 	 ڤاڤن كايو.
Nadim cuba mengingatkan sebab utama mengapa Tanggang melayan mereka dengan baik selama ini. 	 نديم چوبا مڠيڠتكن سبب اوتام مڠاڤ تڠڬڠ ملاين مريک دڠن باءيق سلاما اين.
Itu di daratan. 	 ايت ددارتن.
Aku terdedah dengan ancaman. 	 اكو تردده دڠن انچمن.
Ini lautan, medanku. 	 اين لاءوتن، ميدنكو.
Jika aku humban kalian ke laut, tiada siapa dapat menceritakan apa-apa, bukan? Jika Laksamana Jebat bertanya kepadaku, aku akan menyatakan yang kalian kemalangan. 	 جک اكو هومبن كالين كلاءوت، تياد سياڤا داڤت منچريتاكن اڤ٢، بوكن؟ جک لقسامان جبت برتاڽ كڤدكو، اكو اكن مڽاتاكن يڠ كالين كمالڠن.
Apakah Semutar Putih tidak mahu bantuanku lagi selepas ini? Mereka pasti mahu! Tanggang ketawa berdekah-dekah. 	 اڤاكه سموتر ڤوتيه تيدق ماهو بنتوانكو لاڬي سلڤس اين؟ مريک ڤستي ماهو! تڠڬڠ كتاوا بردكه-دكه.
Nadim memerhatikan Nirnama. 	 نديم ممرهاتيكن نيرنام.
Lelaki berparut itu kekal berdiam. 	 للاكي برڤاروت ايت ككل برديام.
Cendana pula masih berpeluk tubuh. 	 چندانا ڤولا ماسيه برڤلوق توبوه.
Bagaimana, Tuan Nirnama yang mulia? Sudikah tuan hamba mencemar duli? Bukanlah aku meminta sesuatu di luar kemampuanmu. 	 باڬايمان، توان نيرنام يڠ موليا؟ سوديكه توان همبا منچمر دولي؟ بوكنله اكو ممينتا سسواتو دلوار كممڤوانمو.
Aku sudah melayan kalian bagaikan raja. 	 اكو سوده ملاين كالين باڬايكن راج.
Janganlah kalian menjatuhkan air mukaku. 	 جاڠنله كالين منجاتوهكن اءير موككو.
Tangan Orang Kaya Besar itu kembali merangkul bahu Nirnama. 	 تاڠن اورڠ كاي بسر ايت كمبالي مرڠكول باهو نيرنام.
Belum sempat bibir Nirnama bergerak untuk memberikan jawapan, Cendana telah mencelah. 	 بلوم سمڤت بيبير نيرنام برڬرق اونتوق ممبريكن جواڤن، چندانا تله منچله.
Aku ada cadangan yang lebih baik, Orang Kaya Besar. 	 اكو اد چادڠن يڠ لبيه باءيق، اورڠ كاي بسر.
Nadim memandang Cendana. 	 نديم ممندڠ چندانا.
Nirnama turut melakukan hal yang sama. 	 نيرنام توروت ملاكوكن حال يڠ سام.
Rangkulan tangan Tanggang terlerai. 	 رڠكولن تاڠن تڠڬڠ ترليراي.
Dia turut memberikan perhatian kepada perempuan itu. 	 دي توروت ممبريكن ڤرهاتين كڤد ڤرمڤوان ايت.
Ya, Cik Cendana yang dimuliakan? Apa kata, persembahan itu, berbanding Nirnama secara berseorangan, kita persembahkan pertarungan antara Nirnama dan aku? Mata Nadim terbeliak. 	 يا، چيق چندانا يڠ دمولياكن؟  اڤ كات، ڤرسمبهن ايت، بربنديڠ نيرنام سچارا برسأورڠن، كيت ڤرسمبهكن ڤرتاروڠن انتارا نيرنام دان اكو؟  مات نديم تربلياق.
Wajah Tanggang bertambah girang. 	 واجه تڠڬڠ برتمبه ڬيرڠ.
Pantas dua telapak tangannya bersatu. 	 ڤانتس دوا تلڤق تاڠنڽ برساتو.
Dia menggosok-gosok kedua-duanya. 	 دي مڠڬوسوق-ڬوسوق كدوا-دواڽ.
Ini berita yang sangat baik! Aku setuju! Nirnama? Nadim memandang Nirnama. 	 اين بريتا يڠ ساڠت باءيق! اكو ستوجو!  نيرنام؟ نديم ممندڠ نيرنام.
Nirnama memandang Cendana yang sedang tersenyum lebar. 	 نيرنام ممندڠ چندانا يڠ سدڠ ترسڽوم ليبر.
Bagaimana, Nirnama? Sudikah engkau bertarung denganku? Aku mahu menewaskanmu. 	 باڬايمان، نيرنام؟ سوديكه اڠكاو برتاروڠ دڠنكو؟ اكو ماهو منيواسكنمو.
Demi apa? Perlahan Nirnama bersuara. 	 دمي اڤ؟ ڤرلاهن نيرنام برسوارا.
Demi gelaran yang terhebat. 	 دمي ڬلرن يڠ ترهيبت.
Cendana menjawab yakin, matanya bersinar terang. 	 چندانا منجواب يقين، ماتڽ برسينر ترڠ.
Hembusan nafas panjang keluar dari rongga Nirnama dapat didengari semua di situ. 	 همبوسن نفس ڤنجڠ كلوار دري روڠݢ نيرنام داڤت ددڠري سموا دسيتو.
Aku menolak pertarungan yang sia-sia sebegini. 	 اكو منولق ڤرتاروڠن يڠ سيا٢ سبڬيني.
Sia-sia?! Cendana meninggi suara. 	 سيا٢؟! چندانا منيڠڬي سوارا.
Semua di situ terkejut dengan tindakan srikandi tersebut. 	 سموا دسيتو تركجوت دڠن تيندقن سريكندي ترسبوت.
Tanggang yang terkilan dengan jawapan Nirnama pun tidak sempat bersuara. 	 تڠڬڠ يڠ تركيلن دڠن جواڤن نيرنام ڤون تيدق سمڤت برسوارا.
Jangan engkau menjadi pengecut di sini. 	 جاڠن اڠكاو منجادي ڤڠچوت دسيني.
Apa aku perlu mengancam nyawamu untuk engkau mempersembahkan kehebatanmu? Nirnama bertenang mata dengan Cendana. 	 اڤ اكو ڤرلو مڠنچم ڽاوامو اونتوق اڠكاو ممڤرسمبهكن كهيبتنمو؟  نيرنام برتنڠ مات دڠن چندانا.
Mengapa Cik Cendana begitu bersungguh mahu bertarung denganku? Kerana aku perlu membuktikan kekuatanku! Nadim jadi serba salah. 	 مڠاڤ چيق چندانا بڬيتو برسوڠڬوه ماهو برتاروڠ دڠنكو؟  كران اكو ڤرلو ممبوقتيكن كقواتنكو!  نديم جادي سربا ساله.
Tidak tahu hendak mencelah bagaimana. 	 تيدق تاهو هندق منچله باڬايمان.
Bunyi deheman menarik mereka berdua keluar dari ketegangan tersebut. 	 بوڽي دهيمن مناريق مريک بردوا كلوار دري كتڬڠن ترسبوت.
Kini semua memandang Orang Kaya Besar Tanggang. 	 كيني سموا ممندڠ اورڠ كاي بسر تڠڬڠ.
Memandangkan Cik Cendana sudah begitu bersemangat, aku tidak segan untuk melaksanakana amaranku. 	 ممندڠكن چيق چندانا سوده بڬيتو برسماڠت، اكو تيدق سڬن اونتوق ملقساناكان امرنكو.
Dia ketawa seraya pantas mencapai belakang baju Nadim. 	 دي كتاوا سرايا ڤانتس منچاڤاي بلاكڠ باجو نديم.
Tubuh Nadim diangkat tinggi. 	 توبوه نديم دأڠكت تيڠڬي.
Hoi! Nadim bergerak-gerak cuba melepaskan diri, tetapi tidak berjaya. 	 هوي! نديم برڬرق-ڬرق چوبا ملڤسكن ديري، تتاڤي تيدق برجاي.
Nirnama pula terkesima. 	 نيرنام ڤولا تركسيما.
Memerhati Nadim dijulurkan ke luar bahtera. 	 ممرهاتي نديم دجولوركن كلوار بهترا.
Jika Tanggang melepaskan tangannya, Nadim akan jatuh ke laut. 	 جک تڠڬڠ ملڤسكن تاڠنڽ، نديم اكن جاتوه كلاءوت.
Bagaimana Tuan Nirnama? Masih mahu bertegas dengan peganganmu? Orang Kaya Besar Tanggang tertawa besar. 	 باڬايمان توان نيرنام؟ ماسيه ماهو برتڬس دڠن ڤڬڠنمو؟ اورڠ كاي بسر تڠڬڠ ترتاوا بسر.
Nirnama memandang Cendana dengan pandangan penuh terkilan. 	 نيرنام ممندڠ چندانا دڠن ڤندڠن ڤنوه تركيلن.
Riak wajah Cendana sendiri berubah dari tegas menjadi serba salah. 	 رياق واجه چندانا سنديري بروبه دري تڬس منجادي سربا ساله.
Segera matanya ditundukkan. 	 سڬرا ماتڽ دتوندوقكن.
Aku tiada pilihan, bukan? Nirnama memandang Tanggang. 	 اكو تياد ڤيليهن، بوكن؟ نيرنام ممندڠ تڠڬڠ.
Besar senyuman Orang Kaya Besar itu, sambil menggeleng. 	 بسر سڽومن اورڠ كاي بسر ايت، سمبيل مڠڬيليڠ.
Nirnama kembali memandang Cendana. 	 نيرنام كمبالي ممندڠ چندانا.
Baiklah Cik Cendana, Orang Kaya Besar, aku bersetuju. 	 باءيقله چيق چندانا، اورڠ كاي بسر، اكو برستوجو.
Dia memandang kepada Tanggang. 	 دي ممندڠ كڤد تڠڬڠ.
Turunkan Nadim. 	 تورونكن نديم.
Tanggang ketawa besar. 	 تڠڬڠ كتاوا بسر.
Macam inilah. 	 ماچم اينله.
Wah, aku pasti akan buat untung besar malam ini! Segera dia membawa Nadim kembali ke bahtera, dan menurunkan remaja itu. 	 واه، اكو ڤستي اكن بوات اونتوڠ بسر مالم اين! سڬرا دي ممباوا نديم كمبالي كبهترا، دان منورونكن رماج ايت.
Kurang ajar engkau! Nadim cuba mara ke arah Orang Kaya Besar tersebut. 	 كورڠ اجر اڠكاو! نديم چوبا مارا كأره اورڠ كاي بسر ترسبوت.
Nirnama segera menghalang, menarik bahu Nadim dari mara. 	 نيرنام سڬرا مڠهالڠ، مناريق باهو نديم دري مارا.
Janganlah marah. 	 جاڠنله ماره.
Aku tahu Nirnama tidak akan sampai hati memperapa-apakan engkau wahai budak! Tanggang terus tertawa. 	 اكو تاهو نيرنام تيدق اكن سمڤاي هاتي ممڤراڤا-اڤكن اڠكاو واهاي بودق! تڠڬڠ تروس ترتاوا.
Tiba-tiba, tangan Nirnama terangkat, mematikan tawa besarnya itu. 	 تيبا٢، تاڠن نيرنام تراڠكت، مماتيكن تاوا بسرڽ ايت.
Persetujuanku bersyarat Orang Kaya Besar. 	 ڤرستوجوانكو برشرط اورڠ كاي بسر.
Tidak ada perjudian. 	 تيدق اد ڤرجودين.
Jika engkau mahu duit, engkau boleh kenakan bayaran kepada mereka. 	 جک اڠكاو ماهو دوءيت، اڠكاو بوليه كناكن بايرن كڤد مريک.
Aku tidak akan menjadi alat untuk orang berbuat dosa. 	 اكو تيدق اكن منجادي الت اونتوق اورڠ بربوات دوسا.
Mata Nirnama yang biasanya redup, berubah menjadi setajam mata helang. 	 مات نيرنام يڠ بياساڽ ردوڤ، براوبه منجادي ستاجم مات هلاڠ.
Nadim dan Cendana sama-sama tersentak, manakala Tanggang terus pucat dan bagai tersekat nafasnya. 	 نديم دان چندانا سام٢ ترسنتق، مانكالا تڠڬڠ تروس ڤوچت دان باڬاي ترسكت نفسڽ.
Bulu roma menegak. 	 بولو روما منڬق.
Semua tengkuk yang berada di situ spontan meremang bagaikan ada aura dahsyat meletus dari tubuh Nirnama saat dia berbicara sedemikian. 	 سموا تڠكوق يڠ براد دسيتو سڤونتن مرمڠ باڬايكن اد اورا دهشت ملتوس دري توبوه نيرنام ساعت دي بربيچارا سدميكين.
Telunjuk lurusnya yang terangkat mengacu kepada Tanggang bagai mampu menembusi tengkorak pedagang tersebut. 	 تلونجوق لوروسڽ يڠ ترڠكت مڠاچو كڤد تڠڬڠ باڬاي ممڤو منمبوسي تڠكورق ڤداڬڠ ترسبوت.
Jangan sekali-kali engkau berani mengajak orang ramai bermaksiat di atas namaku. 	 جاڠن سكالي-كالي اڠكاو براني مڠاجق اورڠ راماي برمعصية دأتس نامكو.
Ingat amaranku ini Orang Kaya Besar! Baik, baik. 	 ايڠت امرنكو اين اورڠ كاي بسر!  باءيق، باءيق.
Orang Kaya Besar itu menelan liur. 	 اورڠ كاي بسر ايت منلن ليور.
Kemudian, dia berdehem beberapa kali. 	 كمودين، دي بردهيم ببراڤ كالي.
Malam ini ya. 	 مالم اين يا.
Turun ke pentas utama. 	 تورون كڤنتس اوتام.
Kita bertemu di sana. 	 كيت برتمو دسان.
Tanggang tersengih-sengih sebelum berlalu. 	 تڠڬڠ ترسڠيه-سڠيه سبلوم برلالو.
Walau tubuhnya lebih besar dan sasa berbanding Nirnama, ternyata Nirnama lebih mampu untuk menumbangkannya. 	 والاو توبوهڽ لبيه بسر دان ساس بربنديڠ نيرنام، ترڽات نيرنام لبيه ممڤو اونتوق منومبڠكنڽ.
Aku mohon diri ke kamar dulu. 	 اكو موهون ديري ككامر دولو.
Kita bertemu malam ini ya, Cik Cendana. 	 كيت برتمو مالم اين يا، چيق چندانا.
Semoga dalam lindungan Allah. 	 سموݢ دالم ليندوڠن الله.
Nirnama pula beransur, melangkah perlahan-lahan sehingga hilang kelibatnya di balik dinding bahtera, hanya dihantar oleh Nadim dan Cendana yang masing-masing masih terkesima. 	 نيرنام ڤولا برانسور، ملڠكه ڤرلاهن-لاهن سهيڠݢ هيلڠ كليبتڽ دباليق دينديڠ بهترا، هاڽ دهنتر اوليه نديم دان چندانا يڠ ماسيڠ٢ ماسيه تركسيما.
Hah, alangkah baiknya kalau dia bersikap begitu saat aku dijulurkan ke laut. 	 هاه، الڠكه باءيقڽ كالاو دي برسيكڤ بڬيتو ساعت اكو دجولوركن كلاءوت.
Nadim tertawa. 	 نديم ترتاوا.
Ketika itu dia masih ada penyelesaian lain. 	 كتيک ايت دي ماسيه اد ڤڽلساين لاءين.
Nirnama memang selagi tidak perlu berkeras, akan tegar mencari jalan yang damai. 	 نيرنام ميمڠ سلاڬي تيدق ڤرلو بركراس، اكن تڬر منچاري جالن يڠ داماي.
Nadim perlahan-lahan memandang Cendana. 	 نديم ڤرلاهن-لاهن ممندڠ چندانا.
Apa engkau masih mahu bertarung dengan Nirnama? Bibir perempuan jelita robek dengan senyuman penuh keterujaan. 	 اڤ اڠكاو ماسيه ماهو برتاروڠ دڠن نيرنام؟  بيبير ڤرمڤوان جليتا روبيق دڠن سڽومن ڤنوه كتروجأن.
Sudah pasti!   Mereka berlima menelusuri denai sehingga tiba ke satu kawasan lapang. 	 سوده ڤستي!   مريک برليم منلوسوري دناي سهيڠݢ تيبا كساتو كاوسن لاڤڠ.
Tempat itu merupakan penamat bagi denai tersebut. 	 تمڤت ايت مروڤاكن ڤنامت باڬي دناي ترسبوت.
Di seberang tanah lapang itu, sebuah gunung tersergam megah. 	 دسبرڠ تانه لاڤڠ ايت، سبواه ڬونوڠ ترسرڬم مڬه.
Di bawahnya berdiri sebuah kotak sederhana besar, berbentuk segi empat, diperbuat daripada besi, bersama-sama palang-palang besar tegak di hadapan bagaikan pintu. 	 دباوهڽ برديري سبواه كوتق سدرهان بسر، بربنتوق سڬي امڤت، دڤربوات درڤد بسي، برسام-سام ڤلڠ٢ بسر تڬق دهادڤن باڬايكن ڤينتو.
Sebahagiannya tertutup dengan kain-kain rentang. 	 سبهاڬينڽ ترتوتوڤ دڠن كاءين٢ رنتڠ.
Kotak besi itu umpama sebuah penjara. 	 كوتق بسي ايت أومڤام سبواه ڤنجارا.
Beberapa lantera tergantung di tempat tersebut dan kawasan lapang sekitarnya. 	 ببراڤ لنترا ترڬنتوڠ دتمڤت ترسبوت دان كاوسن لاڤڠ سكيترڽ.
Awang, Rajuna, Damar, Banang dan dia bergerak perlahan-lahan melepasi satu demi satu tiang lantera di kawasan lapang tersebut. 	 اوڠ، راجونا، دامر، بانڠ دان دي برڬرق ڤرلاهن-لاهن ملڤسي ساتو دمي ساتو تياڠ لنترا دكاوسن لاڤڠ ترسبوت.
Menghampiri kotak besi sederhana besar tersebut, mereka dapat melihat tulisan-tulisan pada kain rentang yang melitupi sebahagiannya. 	 مڠهمڤيري كوتق بسي سدرهان بسر ترسبوت، مريک داڤت مليهت توليسن٢ ڤد كاءين رنتڠ يڠ مليتوڤي سبهاڬينڽ.
Ayat-ayat al-Quran? Dahinya berkerut saat membaca tulisan tersebut. 	 ايات٢ القرءان؟ داهيڽ بركروت ساعت ممباچ توليسن ترسبوت.
Benarlah. 	 بنرله.
Rajuna bersuara. 	 راجونا برسوارا.
Apakah ini tempat Tok Guru Perkasa, Adiwaja bertapa? Banang menoleh sekeliling. 	 اڤاكه اين تمڤت توق ڬورو ڤركاس، اديواج برتاڤ؟ بانڠ منوليه سكليليڠ.
Mungkin kehebatannya datang daripada ayat-ayat al-Quran! Damar jelas tidak dapat menyembunyikan keterujaannya. 	 موڠكين كهيبتنڽ داتڠ درڤد ايات٢ القرءان! دامر جلس تيدق داڤت مڽمبوڽيكن كتروجأنڽ.
Jika demikian, benarlah dia waliyullah! Awang mengangkat penumbuk, semakin bersemangat. 	 جک دمكين، بنرله دي والي الله! اوڠ مڠڠكت ڤنومبوق، سماكين برسماڠت.
Ya, anak-anakku. 	 يا، انق-انقكو.
Inilah tempat pertapaanku! Satu suara merdu datang dari dalam kotak besi sederhana besar di hadapan mereka. 	 اينله تمڤت ڤرتاڤاءنكو! ساتو سوارا مردو داتڠ دري دالم كوتق بسي سدرهان بسر دهادڤن مريک.
Dia dapat merasakan bulu romanya menegak. 	 دي داڤت مراساكن بولو روماڽ منڬق.
Dia memandang Awang, Rajuna, Damar dan Banang. 	 دي ممندڠ اوڠ، راجونا، دامر دان بانڠ.
Semua rakannya terpana. 	 سموا راكنڽ ترڤان.
Dia dapat melihat wajah Awang, terpamer senyuman besar. 	 دي داڤت مليهت واجه اوڠ، ترڤامير سڽومن بسر.
Tok Guru Perkasa, Waliyullah, Adiwaja, kami berkenan untuk mendapatkan ilmumu! Awang dengan berani bergerak ke hadapan. 	 توق ڬورو ڤركاس، والي الله، اديواج، كامي بركنن اونتوق منداڤتكن علمومو! اوڠ دڠن براني برڬرق كهادڤن.
Jadikan kami hebat, agar kami boleh membanggakan ayahanda dan bonda kami, para perwira Semutar Putih di Perkampungan Gapura!  Jangan gopoh, wahai anak-anakku. 	 جاديكن كامي هيبت، اڬر كامي بوليه ممبڠڬاكن ايهندا دان بوندا كامي، ڤارا ڤرويرا سموتر ڤوتيه دڤركامڤوڠن ڬاڤورا!  جاڠن ڬوڤوه، واهاي انق-انقكو.
Gopoh bukan sikap yang disukai Tuhan. 	 ڬوڤوه بوكن سيكڤ يڠ دسوكاءي توهن.
Langkahan Awang terhenti. 	 لڠكهن اوڠ ترهنتي.
Aku sudah terlalu tua, dan aku telah bertapa terlalu lama. 	 اكو سوده ترلالو توا، دان اكو تله برتاڤ ترلالو لاما.
Kekuatanku tidak lagi seperti dahulu. 	 كقواتنكو تيدق لاڬي سڤرتي دهولو.
Usia telah mengatasiku. 	 اوسيا تله مڠأتسيكو.
Tetapi ilmu yang ada dalam dadaku pasti akan memberikan kekuatan tidak terhingga kepada kalian, memandangkan kalian masih teramat muda. 	 تتاڤي علمو يڠ اد دالم داداكو ڤستي اكن ممبريكن كقواتن تيدق ترهيڠݢ كڤد كالين، ممندڠكن كالين ماسيه ترامت مودا.
Kalian akan mengatasi ayahanda dan bonda kalian. 	 كالين اكن مڠاتسي ايهندا دان بوندا كالين.
Kerana aku jugalah yang melatih mereka selama ini!  Awang menoleh ke belakang. 	 كران اكو جوڬله يڠ ملاتيه مريک سلاما اين!  اوڠ منوليه كبلاكڠ.
Dia dapat melihat mata Awang membulat. 	 دي داڤت مليهت مات اوڠ ممبولت.
Riak wajah rakannya itu jelas gembira. 	 رياق واجه راكنڽ ايت جلس ڬمبيرا.
Rajuna, Damar, Banang dan dirinya mengepal penumbuk dan mengangkat kedua-dua tangan. 	 راجونا، دامر، بانڠ دان ديريڽ مڠڤل ڤنومبوق دان مڠڠكت كدوا-دوا تاڠن.
Teruja. 	 تروجا.
Patutlah ayahanda dan bonda kita hebat belaka!  Ini rupanya rahsia mereka!  Sebab itu mereka bergilir-gilir masuk ke belantara ini. 	 ڤاتوتله ايهندا دان بوندا كيت هيبت بلاک!  اين روڤاڽ رهسيا مريک!  سبب ايت مريک برڬيلير-ڬيلير ماسوق كبلنتارا اين.
Peluang yang sama terbentang di hadapan kita. 	 ڤلواڠ يڠ سام تربنتڠ دهادڤن كيت.
Aku takkan lepaskan peluang ini!  Dia yang asalnya ragu-ragu, menjadi semakin yakin. 	 اكو تقكن لڤسكن ڤلواڠ اين!  دي يڠ اصلڽ راڬو٢، منجادي سماكين يقين.
Ayat-ayat al-Quran yang tertulis pada kain-kain rentang di hadapan mereka telah menambah keyakinannya. 	 ايات٢ القرءان يڠ ترتوليس ڤد كاءين٢ رنتڠ دهادڤن مريک تله منمبه كيقيننڽ.
Mustahil orang jahat bertapa di tempat yang diselubungi kalimah-kalimah suci al-Quran, bukan?  Sekarang, peluang menjadi pendekar perkasa seakan berada di hadapan mereka. 	 مستحيل اورڠ جاهت برتاڤ دتمڤت يڠ دسلوبوڠي كلمة٢ سوچي القرءان، بوكن؟  سكارڠ، ڤلواڠ منجادي ڤنديكر ڤركاس سأكن براد دهادڤن مريک.
Dia seronok membayangkan betapa terkejut dan bangga ayahanda dan bonda mereka setelah melihat mereka punya ilmu persilatan hebat dalam masa sejenak. 	 دي سرونوق ممبايڠكن بتاڤ تركجوت دان بڠݢ ايهندا دان بوندا مريک ستله مليهت مريک ڤوڽا علمو ڤرسيلتن هيبت دالم ماس سجنق.
Kebanggaan ayahanda dan bonda mereka merupakan antara yang menggembirakan hati anak-anak pendekar. 	 كبڠڬاءن ايهندا دان بوندا مريک مروڤاكن انتارا يڠ مڠڬمبيراكن هاتي انق٢ ڤنديكر.
Jadi, apa yang perlu kami lakukan, Tok Guru Perkasa? Apakah ada pengeras yang perlu kami berikan? Awang menoleh kembali ke hadapan. 	 جادي، اڤ يڠ ڤرلو كامي لاكوكن، توق ڬورو ڤركاس؟ اڤاكه اد ڤڠرس يڠ ڤرلو كامي بريكن؟ اوڠ منوليه كمبالي كهادڤن.
Tiada pengeras. 	 تياد ڤڠرس.
Tetapi kalian perlu membantu aku. 	 تتاڤي كالين ڤرلو ممبنتو اكو.
Bukakan pagar tempat ini. 	 بوكاكن ڤاڬر تمڤت اين.
Kemudian, aku akan perturunkan segala ilmu persilatan yang kupunyai. 	 كمودين، اكو اكن ڤرتورونكن سڬالا علمو ڤرسيلتن يڠ كوڤوڽاءي.
Awang kembali memandang dia dan rakan-rakan. 	 اوڠ كمبالي ممندڠ دي دان راكن٢.
Ayuh!  Mereka berlima berlari merapati kotak besi sederhana besar itu. 	 ايوه!  مريک برليم برلاري مراڤتي كوتق بسي سدرهان بسر ايت.
Kelima-lima mereka berusaha menarik palang-palang yang memagari tempat itu. 	 كليما-ليم مريک براوسها مناريق ڤلڠ٢ يڠ مماڬري تمڤت ايت.
Mengapa tempat ini tidak berpintu? Dia kehairanan. 	 مڠاڤ تمڤت اين تيدق برڤينتو؟ دي كهايرانن.
Bagaimana Tok Guru Perkasa masuk ke tempat ini?  Dengan ilmu ghaib yang aku kuasai, aku boleh berubah menjadi angin dan menyusup ke mana sahaja. 	 باڬايمان توق ڬورو ڤركاس ماسوق كتمڤت اين؟  دڠن علمو غاءيب يڠ اكو كواساءي، اكو بوليه براوبه منجادي اڠين دان مڽوسوڤ كمان سهاج.
Suara itu kedengaran lagi. 	 سوارا ايت كدڠرن لاڬي.
Tetapi susuk tubuh empunya suara tidak kelihatan, walau dia dan rakan-rakannya sudah betul-betul di hadapan kotak tersebut. 	 تتاڤي سوسوق توبوه امڤوڽا سوارا تيدق كليهتن، والاو دي دان راكن-راكنڽ سوده بتول٢ دهادڤن كوتق ترسبوت.
Kawasan di dalam kotak besi itu kekal kelam dan gelap. 	 كاوسن ددالم كوتق بسي ايت ككل كلام دان ڬلڤ.
Kenapa Tok Guru Perkasa tidak menggunakan kebolehan yang sama untuk keluar?  Aku boleh melakukannya jika aku mahu. 	 كناڤ توق ڬورو ڤركاس تيدق مڠڬوناكن كبوليهن يڠ سام اونتوق كلوار؟  اكو بوليه ملاكوكنڽ جک اكو ماهو.
Tetapi aku juga perlu menguji mereka yang mahu menuntut ilmu daripadaku. 	 تتاڤي اكو جوݢ ڤرلو مڠوجي مريک يڠ ماهو منونتوت علمو درڤدكو.
Jika pagar tempat ini tidak kalian mampu bukakan, bagaimana kalian mampu menampung ilmu persilatanku yang hebat?  Mendengar bicara tersebut, dia dan rakan-rakannya tambah teruja dan bersemangat. 	 جک ڤاڬر تمڤت اين تيدق كالين ممڤو بوككن، باڬايمان كالين ممڤو منمڤوڠ علمو ڤرسيلتنكو يڠ هيبت؟  مندڠر بيچارا ترسبوت، دي دان راكن-راكنڽ تمبه تروجا دان برسماڠت.
Namun begitu, setelah beberapa ketika, yang mereka dapat hanyalah keringat dan penat. 	 نامون بڬيتو، ستله ببراڤ كتيک، يڠ مريک داڤت هاڽله كريڠت دان ڤنت.
Kelima-lima mereka terduduk. 	 كليما-ليم مريک تردودوق.
Palang-palang besi itu tidak sedikit pun bergerak. 	 ڤلڠ٢ بسي ايت تيدق سديكيت ڤون برڬرق.
Kudrat mereka masih tidak cukup kuat. 	 قدرة مريک ماسيه تيدق چوكوڤ كوات.
Macam mana? Awang nampak kecewa. 	 ماچم مان؟ اوڠ نمڤق كچيوا.
Kita tak boleh berputus asa! Banang bangun. 	 كيت تق بوليه برڤوتوس اسا! بانڠ باڠون.
Benar. 	 بنر.
Kita cuba lagi! Damar cuba membakar semangat. 	 كيت چوبا لاڬي! دامر چوبا ممباكر سماڠت.
Rajuna dan dia memandang Awang sambil mengangguk. 	 راجونا دان دي ممندڠ اوڠ سمبيل مڠڠڬوق.
Awang bangkit dan memandang ke dalam kotak tersebut. 	 اوڠ بڠكيت دان ممندڠ كدالم كوتق ترسبوت.
Tok Guru Perkasa, berikanlah kami panduan!  Baiklah. 	 توق ڬورو ڤركاس، بريكنله كامي ڤندوان!  باءيقله.
Melihat pameran kesungguhan kalian, hati aku tersentuh. 	 مليهت ڤاميرن كسوڠڬوهن كالين، هاتي اكو ترسنتوه.
Aku akan membuka pintu tempat ini, dengan syarat ada keberanian yang tinggi. 	 اكو اكن ممبوک ڤينتو تمڤت اين، دڠن شرط اد كبرانين يڠ تيڠڬي.
Dia dapat melihat keletihan pada wajah rakan-rakannya sirna. 	 دي داڤت مليهت كلتيهن ڤد واجه راكن-راكنڽ سيرنا.
Wajah masing-masing dihiasi senyuman. 	 واجه ماسيڠ٢ دهياسي سڽومن.
Tinggi yang macam mana, tok? Dia memberanikan diri bertanya. 	 تيڠڬي يڠ ماچم مان، توق؟ دي ممبرانيكن ديري برتاڽ.
Siapa yang berani untuk betul-betul merapat dan menjenguk ke dalam? Kalian masih anak-anak, sudah pasti sebahagian kepala kalian muat untuk melepasi palang-palang ini. 	 سياڤا يڠ براني اونتوق بتول٢ مراڤت دان منجڠوق كدالم؟ كالين ماسيه انق٢، سوده ڤستي سبهاڬين كڤالا كالين موات اونتوق ملڤسي ڤلڠ٢ اين.
Dia dan empat rakannya saling berpandangan. 	 دي دان امڤت راكنڽ ساليڠ برڤندڠن.
A. 	 ا.
Awang membuka mulut. 	 اوڠ ممبوک مولوت.
Aku! Dia bersuara lantang, memotong. 	 اكو! دي برسوارا لنتڠ، مموتوڠ.
Empat rakannya jelas terkejut. 	 امڤت راكنڽ جلس تركجوت.
Bukankah engkau tadi teragak-agak untuk ke mari? Sekarang engkau pula yang mahu menawarkan diri? Awang mengerutkan dahi. 	 بوكنكه اڠكاو تادي تراڬق-اڬق اونتوق كماري؟ سكارڠ اڠكاو ڤولا يڠ ماهو مناوركن ديري؟ اوڠ مڠروتكن داهي.
Dia tersengih. 	 دي ترسڠيه.
Aku teruja apabila semua sudah di hadapan mata. 	 اكو تروجا اڤابيلا سموا سوده دهادڤن مات.
Berilah aku peluang untuk membuktikan keberanianku!  Awang dilihat saling berpandangan dengan Rajuna, Damar dan Banang. 	 بريله اكو ڤلواڠ اونتوق ممبوقتيكن كبرانيانكو!  اوڠ دليهت ساليڠ برڤندڠن دڠن راجونا، دامر دان بانڠ.
Kemudian, Awang menggerakkan kepala, memberi isyarat membenarkan. 	 كمودين، اوڠ مڠڬرقكن كڤالا، ممبري اشارت ممبنركن.
Dia mengukir senyuman lebar. 	 دي مڠوكير سڽومن ليبر.
Pantas merapati kotak besi sederhana besar itu. 	 ڤانتس مراڤتي كوتق بسي سدرهان بسر ايت.
Aku bersedia, tok! Perlahan-lahan dia menekan kepala, cuba sehabis boleh untuk sebahagiannya melepasi palang-palang. 	 اكو برسديا، توق! ڤرلاهن-لاهن دي منكن كڤالا، چوبا سهابيس بوليه اونتوق سبهاڬينڽ ملڤسي ڤلڠ٢.
Kain-kain rentang tertera kalimah-kalimah suci al-Quran yang menghalang, direntapnya. 	 كاءين٢ رنتڠ ترترا كلمة٢ سوچي القرءان يڠ مڠهالڠ، درنتڤڽ.
Bahagian dalam kotak sederhana besar itu masih terlalu kelam. 	 بهاڬين دالم كوتق سدرهان بسر ايت ماسيه ترلالو كلام.
Dia langsung tidak dapat melihat apa-apa. 	 دي لڠسوڠ تيدق داڤت مليهت اڤ٢.
Perasaan di dalam jiwa kembali bergejolak. 	 ڤراساءن ددالم جيوا كمبالي برڬجولق.
Rasa yakin mula bergegar. 	 راس يقين مولا برڬڬر.
Dia dapat merasakan kegelapan bahagian dalam kotak itu bagai mampu bergerak-gerak, mengelus rambut dan wajahnya. 	 دي داڤت مراساكن كڬلاڤن بهاڬين دالم كوتق ايت باڬاي ممڤو برڬرق-ڬرق، مڠلوس رمبوت دان واجهڽ.
Perasaan gerun mencucuk, tetapi dia pantas memujuk hatinya. 	 ڤراساءن ڬرون منچوچوق، تتاڤي دي ڤانتس مموجوق هاتيڽ.
Dalam kepala, dia membayangkan dirinya menjadi pendekar sakti yang mengagumkan semua. 	 دالم كڤالا، دي ممبايڠكن ديريڽ منجادي ڤنديكر سقتي يڠ مڠاڬومكن سموا.
Terbayang-bayang bagaimana ayahandanya sering mengulang cerita Adiwaja yang menumbangkan Jagat Suci, ahli sihir jahat mantan pemerintah Indera Kayangan. 	 تربايڠ-بايڠ باڬايمان ايهنداڽ سريڠ مڠولڠ چريتا اديواج يڠ منومبڠكن جاڬت سوچي، اهلي سيحير جاهت منتن ڤمرينته ايندرا كايڠن.
Dia mahu menjadi hebat seperti itu. 	 دي ماهو منجادي هيبت سڤرتي ايت.
Jika dengan memberanikan diri sejenak akan mendapatkannya perkara tersebut, maka dia sudi untuk mencuba dan bertahan mengharungi rasa gerun yang kini semakin menebal. 	 جک دڠن ممبرانيكن ديري سجنق اكن منداڤتكنڽ ڤركارا ترسبوت، مک دي سودي اونتوق منچوبا دان برتاهن مڠهاروڠي راس ڬرون يڠ كيني سماكين منبل.
Tidak lama kemudian, dia merasakan sesuatu yang janggal berlaku. 	 تيدق لاما كمودين، دي مراساكن سسواتو يڠ جڠڬل برلاكو.
Setiap langkahnya semakin lama semakin berat. 	 ستياڤ لڠكهڽ سماكين لاما سماكين برت.
Penat diluaskan halangan yang membataskan gerakan kepalanya, tetap juga masih ada yang bermunculan. 	 ڤنت دلواسكن هالڠن يڠ ممباتسكن ڬرقن كڤالاڽ، تتڤ جوݢ ماسيه اد يڠ برمونچولن.
Seolah-olah halangan itu cuba menempelaknya sebagai yang tidak layak mendapat kesatian Tok Guru Perkasa. 	 سأوله-اوله هالڠن ايت چوبا منمڤلاقڽ سباڬاي يڠ تيدق لايق منداڤت كسقتين توق ڬورو ڤركاس.
Tidak semena-mena, dia rasakan kepalanya berlaga dengan sesuatu yang sangat aneh. 	 تيدق سمنا-منا، دي راسكن كڤالاڽ برلاݢ دڠن سسواتو يڠ ساڠت انيه.
Satu sentuhan yang tidak pernah dia rasakan. 	 ساتو سنتوهن يڠ تيدق ڤرنه دي راسكن.
Sentuhan tajam yang diiringi aura hitam. 	 سنتوهن تاجم يڠ دإيريڠي اورا هيتم.
Sukar ditafsirkan! Tengkuknya spontan meremang. 	 سوكر دتفسيركن!  تڠكوقڽ سڤونتن مرمڠ.
Akhirnya!  Dia tidak pasti apa yang berlaku. 	 اخيرڽ!  دي تيدق ڤستي اڤ يڠ برلاكو.
Sedar-sedar, kesakitan telah menjalar ke seluruh wajah. 	 سدر٢، كساكيتن تله منجالار كسلوروه واجه.
Darah memercik, membasahi sebahagian tubuhnya. 	 داره ممرچيق، ممباساهي سبهاڬين توبوهڽ.
Dia terpelanting ke belakang, melanggar Banang dan jatuh bersama-sama rakannya itu. 	 دي ترڤلنتيڠ كبلاكڠ، ملڠڬر بانڠ دان جاتوه برسام-سام راكنڽ ايت.
Awang, Damar dan Rajuna terkejut, terus mendapatkannya. 	 اوڠ، دامر دان راجونا تركجوت، تروس منداڤتكنڽ.
Apa yang berlaku? Awang memisahkannya dengan Banang. 	 اڤ يڠ برلاكو؟ اوڠ مميسهكنڽ دڠن بانڠ.
Sakitlah! Banang bersuara. 	 ساكيتله! بانڠ برسوارا.
Wajah engkau! Rajuna membulatkan mata. 	 واجه اڠكاو! راجونا ممبولتكن مات.
Nyeri dan ngilu dapat dirasakan menjalari wajahnya. 	 ڽري دان ڠيلو داڤت دراسكن منجالاري واجهڽ.
Mata kanan terpaksa ditutup kerana dia dapat merasakan yang wajahnya mendapat luka besar. 	 مات كانن ترڤقسا دتوتوڤ كران دي داڤت مراساكن يڠ واجهڽ منداڤت لوك بسر.
Tok Guru Perkasa, apa yang telah engkau lakukan? Awang menoleh ke arah kotak besi sederhana besar tadi. 	 توق ڬورو ڤركاس، اڤ يڠ تله اڠكاو لاكوكن؟ اوڠ منوليه كأره كوتق بسي سدرهان بسر تادي.
Sudah terlalu lama aku tidak merasai darah yang sebegini lazat. 	 سوده ترلالو لاما اكو تيدق مراساءي داره يڠ سبڬيني لاذت.
Terima kasih, budak!  Suara itu meninggi sebelum dituruti tawa yang berdekah-dekah. 	 تريما كاسيه، بودق!  سوارا ايت منيڠڬي سبلوم دتوروتي تاوا يڠ بردكه-دكه.
Ah, tidak cukup untuk aku kembali kepada kekuatan asal. 	 اه، تيدق چوكوڤ اونتوق اكو كمبالي كڤد كقواتن اصل.
Tetapi cukup untuk aku bebas!  Dengan sebelah mata, dia dapat melihat Awang berkerut dahi. 	 تتاڤي چوكوڤ اونتوق اكو بيبس!  دڠن سبله مات، دي داڤت مليهت اوڠ بركروت داهي.
Apakah. 	 اڤاكه.
Satu letupan kuat kedengaran, memotong bicara Awang. 	 ساتو لتوڤن كوات كدڠرن، مموتوڠ بيچارا اوڠ.
Awang, Rajuna dan Damar berada di atas tanah, terpelanting akibat ledakan tersebut. 	 اوڠ، راجونا دان دامر براد دأتس تانه، ترڤلنتيڠ عاقبة لدقن ترسبوت.
Asap berkepul-kepul memenuhi kawasan itu. 	 اسڤ بركڤول-كڤول ممنوهي كاوسن ايت.
Beberapa ketika kemudian, asap berkepul-kepul itu menghilang dipukul angin, menzahirkan satu susuk tubuh lelaki yang kurus kering, bongkok, dengan rambut panjang kusut tidak terurus. 	 ببراڤ كتيک كمودين، اسڤ بركڤول-كڤول ايت مڠهيلڠ دڤوكول اڠين، منظاهيركن ساتو سوسوق توبوه للاكي يڠ كوروس كريڠ، بوڠكوق، دڠن رمبوت ڤنجڠ كوسوت تيدق تروروس.
Wajah berkedut seribu dengan gigi kuning yang berterabur, sedang menatap ke arah mereka. 	 واجه بركدوت سريبو دڠن ڬيڬي كونيڠ يڠ برترابور، سدڠ مناتڤ كأره مريک.
Hatta Tuhan pun tidak dapat membunuhku. 	 حتی توهن ڤون تيدق داڤت ممبونوهكو.
Hatta masa tidak selamanya dapat memasungku! Lelaki itu ketawa berdekah-dekah. 	 حتى ماس تيدق سلاماڽ داڤت مماسوڠكو! للاكي ايت كتاوا بردكه-دكه.
Tok Guru Perkasa? Awang bangkit. 	 توق ڬورو ڤركاس؟ اوڠ بڠكيت.
Tawa lelaki itu semakin kuat. 	 تاوا للاكي ايت سماكين كوات.
Aku bukan Tok Guru Perkasa!  Lelaki itu memecut ke hadapan dan menyambar batang tubuh Awang. 	 اكو بوكن توق ڬورو ڤركاس!  للاكي ايت ممچوت كهادڤن دان مڽمبر باتڠ توبوه اوڠ.
Aku pemerintah agung! Giginya dibenamkan ke tengkuk Awang. 	 اكو ڤمرينته اڬوڠ! ڬيڬيڽ دبنمكن كتڠكوق اوڠ.
Dia dapat melihat mata rakannya itu terbelalak. 	 دي داڤت مليهت مات راكنڽ ايت تربلالق.
Awang!  Awang meronta-ronta, tetapi kudratnya tidak cukup untuk dia membebaskan diri. 	 اوڠ!  اوڠ مرونتا-رونتا، تتاڤي قدرتڽ تيدق چوكوڤ اونتوق دي ممبيبسكن ديري.
Beberapa ketika kemudian, rontaannya terhenti. 	 ببراڤ كتيک كمودين، رونتاءنڽ ترهنتي.
Tubuhnya dijatuhkan. 	 توبوهڽ دجاتوهكن.
Awang terkulai di lantai bumi. 	 اوڠ تركولاي دلنتاي بومي.
Dia membulatkan mata. 	 دي ممبولتكن مات.
Tengkuknya kembali meremang. 	 تڠكوقڽ كمبالي مرمڠ.
Apa yang telah berlaku?  Ketika itu, dia dapat melihat lelaki tua bongkok di hadapannya berubah menjadi semakin muda, walau masih tidak terlalu muda. 	 اڤ يڠ تله برلاكو؟  كتيک ايت، دي داڤت مليهت للاكي توا بوڠكوق دهادڤنڽ بروبه منجادي سماكين مودا، والاو ماسيه تيدق ترلالو مودا.
Tubuhnya yang bongkok tidak lagi terlalu bongkok. 	 توبوهڽ يڠ بوڠكوق تيدق لاڬي ترلالو بوڠكوق.
Aturan giginya semakin baik. 	 اتورن ڬيڬيڽ سماكين باءيق.
Kedutan pada wajahnya berkurangan. 	 كدوتن ڤد واجهڽ بركورڠن.
Lelaki itu sedang menyeka darah pada mulutnya. 	 للاكي ايت سدڠ مڽک داره ڤد مولوتڽ.
Aahhh. 	 اه هاه.
Lelaki itu membuka dan menutup telapak tangannya seperti sedang menarik nafas sedalam-dalamnya. 	 للاكي ايت ممبوک دان منوتوڤ تلڤق تاڠنڽ سڤرتي سدڠ مناريق نفس سدالم-دالمڽ.
Lari! Banang bangkit dan menepuk bahunya. 	 لاري! بانڠ بڠكيت دان منڤوك باهوڽ.
Dia pun tergesa-gesa bangun. 	 دي ڤون ترڬسا-ڬسا باڠون.
Dia bukan Tok Guru Perkasa. 	 دي بوكن توق ڬورو ڤركاس.
Dia syaitan durjana! Rajuna melaung. 	 دي شيطان دورجان! راجونا ملاءوڠ.
Rakannya itu bersama-sama Damar turut bangkit dan mula hendak berlari. 	 راكنڽ ايت برسام-سام دامر توروت بڠكيت دان مولا هندق برلاري.
Kalian tidak akan dapat melepaskan diri!  Tawa lelaki itu bergema. 	 كالين تيدق اكن داڤت ملڤسكن ديري!  تاوا للاكي ايت برڬما.
Ruang utama bahtera mewah lagi megah itu riuh-rendah dengan suara-suara keterujaan. 	 رواڠ اوتام بهترا ميواه لاڬي مڬه ايت ريوه-رنده دڠن سوارا٢ كتروجاءن.
Orang kaya lagi terhormat di situ datangnya dari banyak tempat, bangsa dan negara. 	 اورڠ كاي لاڬي ترحرمت دسيتو داتڠڽ دري باڽق تمڤت، بڠسا دان نڬارا.
Mereka kerap menggunakan perkhidmatan yang diberikan oleh Tanggang, dan tidak pernah merasa terbeban untuk mengeluarkan belanja demi keseronokan. 	 مريک كرڤ مڠڬوناكن ڤرخدمتن يڠ دبريكن اوليه تڠڬڠ، دان تيدق ڤرنه مراسا ترببن اونتوق مڠلواركن بلنجا دمي كسرونوقن.
Nama Nirnama masyhur di serata tempat. 	 نام نيرنام مشهور دسرات تمڤت.
Kisahnya telah sering diulang-ulang ramai. 	 قيصهڽ تله سريڠ داولڠ-اولڠ راماي.
Bagaimana dia sering muncul membantu masyarakat yang susah, lebih-lebih lagi mereka yang diganggu penguasa jahat. 	 باڬايمان دي سريڠ مونچول ممبنتو مشاركت يڠ سوسه، لبيه٢ لاڬي مريک يڠ دڬڠڬو ڤڠواسا جاهت.
Kisahnya bertembung dengan Ratu Mergastua masyhur sekali. 	 قيصهڽ برتمبوڠ دڠن راتو مرڬستوا مشهور سكالي.
Khabarnya, Ratu Mergastua sehingga terpaksa menyeru Naga Seri Gumum dari Tasik Chini untuk berhadapan dengan Nirnama, dan mereka bertarung selama lima hari lima malam lamanya. 	 خبرڽ، راتو مرڬستوا سهيڠݢ ترڤقسا مڽرو ناݢ سري ڬوموم دري تاسيق چيني اونتوق برهادڤن دڠن نيرنام، دان مريک برتاروڠ سلاما ليم هاري ليم مالم لاماڽ.
Kawasan sekitar tempat pertarungan mereka, dikatakan hujan turun tidak berhenti-henti dengan guruh sabung-menyabung sepanjang pertarungan berlangsung. 	 كاواسن سكيتر تمڤت ڤرتاروڠن مريک، دكاتاكن هوجن تورون تيدق برهنتي-هنتي دڠن ڬوروه سابوڠ-مڽابوڠ سڤنجڠ ڤرتاروڠن برلڠسوڠ.
Nirnama dikatakan berjaya menumbangkan Naga Seri Gumum dengan terbang tinggi ke udara lalu menyeru halilintar dari langit membalut kerisnya, sebelum ditusuk keris tersebut ke lelangit haiwan tersebut. 	 نيرنام دكاتاكن برجاي منومبڠكن ناݢ سري ڬوموم دڠن تربڠ تيڠڬي كأودارا لالو مڽرو هليلينتر دري لاڠيت ممبالوت كريسڽ، سبلوم دتوسوق كريس ترسبوت ک للاڠيت حيوان ترسبوت.
Tubuh Naga Seri Gumum yang besar lagi panjang itu digunakan oleh Nirnama untuk melibas Ratu Mergastua, mati dengan serta-merta. 	 توبوه ناݢ سري ڬوموم يڠ بسر لاڬي ڤنجڠ ايت دڬوناكن اوليه نيرنام اونتوق مليبس راتو مرڬستوا، ماتي دڠن سرتا-مرتا.
Khabarnya juga, tulang belulang Naga Seri Gumum masih berserakan di dasar Tasik Chini. 	 خبرڽ جوݢ، تولڠ بلولڠ ناݢ سري ڬوموم ماسيه برسراكن دداسر تاسيق چيني.
Itu antara cerita berkenaan Nirnama yang diulang-ulang para pedagang yang mengembara untuk berniaga. 	 ايت انتارا چريتا بركناءن نيرنام يڠ داولڠ-اولڠ ڤارا ڤدڬڠ يڠ مڠمبارا اونتوق برنياݢ.
Entah benar entah tidak, tiada siapa tahu. 	 انته بنر انته تيدق، تياد سياڤا تاهو.
Bahkan nama sebenar Nirnama juga tidak diketahui sesiapa. 	 بهكن نام سبنر نيرنام جوݢ تيدق دكتاهوي سسياڤا.
Apabila orang yang pernah bertemu dengannya bertanya akan namanya yang sebenar, dia tidak pernah menjawab. 	 اڤابيلا اورڠ يڠ ڤرنه برتمو دڠنڽ برتاڽ اكن نامڽ يڠ سبنر، دي تيدق ڤرنه منجواب.
Lantas perlahan-lahan orang mula memanggilnya sebagai Nirnama. 	 لنتس ڤرلاهن-لاهن اورڠ مولا ممڠڬيلڽ سباڬاي نيرنام.
Tanpa Nama. 	 تنڤا نام.
Selama ini, kisah Nirnama yang gagah lagi perkasa dianggap sebagai dongengan sahaja. 	 سلاما اين، قيصه نيرنام يڠ ڬاڬه لاڬي ڤركاس دأڠڬڤ سباڬاي دوڠيڠن سهاج.
Setelah menjadi saksi peristiwa yang berlaku di Pelabuhan Batu Sawar, ramai teruja mahu melihat kesaktian Nirnama dengan mata kepala mereka sendiri. 	 ستله منجادي سقسي ڤريستيوا يڠ برلاكو دڤلابوهن باتو ساور، راماي تروجا ماهو مليهت كسقتين نيرنام دڠن مات كڤالا مريک سنديري.
Untuk kesempatan tersebut, mereka sanggup mengorbankan sejumlah besar harta masing-masing sebagai bayaran kepada Tanggang. 	 اونتوق كسمڤتن ترسبوت، مريک سڠڬوڤ مڠوربنكن سجومله بسر هرتا ماسيڠ٢ سباڬاي بايرن كڤد تڠڬڠ.
Pertembungan Nirnama dengan Cendana. 	 ڤرتمبوڠن نيرنام دڠن چندانا.
Walaupun srikandi itu tidak semasyhur Nirnama, kisah-kisah berkenaannya telah mula tersebar. 	 والاوڤون سريكندي ايت تيدق سمشهور نيرنام، قيصه٢ بركناءنڽ تله مولا ترسيبار.
Tiada siapa tahu siapa sebenarnya srikandi tersebut. 	 تياد سياڤا تاهو سياڤا سبنرڽ سريكندي ترسبوت.
Ada yang menyatakan bahawa Cendana merupakan anakanda kepada Iskandar Zulkarnain, datang dari Pantai Cahaya Bulan di timur laut Tanah Semenanjung. 	 اد يڠ مڽاتاكن بهاوا چندانا مروڤاكن انقندا كڤد إسكندر ذولكرناءين، داتڠ دري ڤنتاي چهاي بولن دتيمور لاءوت تانه سمننجوڠ.
Tujuan kembaranya hanya satu, mahu menjadi yang terhebat. 	 توجوان كمباراڽ هاڽ ساتو، ماهو منجادي يڠ ترهيبت.
Membuktikan bahawa perempuan bukan tempatnya terpasung di rumah dan di dapur, hanya menjadi alat bagi lelaki mendapatkan zuriat. 	 ممبوقتيكن بهاوا ڤرمڤوان بوكن تمڤتڽ ترڤاسوڠ درومه دان دداڤور، هاڽ منجادي الت باڬي للاكي منداڤتكن ذورية.
Cendana telah dua belas purnama berkelana, menumbangkan nama-nama masyhur di alam pendekar terutama di sekitar pantai timur. 	 چندانا تله دوا بلس ڤورنام بركلنا، منومبڠكن نام٢ مشهور دعالم ڤنديكر تراوتم دسكيتر ڤنتاي تيمور.
Dikhabarkan orang, Jagat Suci sendiri berminat untuk menjadikan srikandi itu sebagai permaisurinya yang kesebelas. 	 دخبركن اورڠ، جاڬت سوچي سنديري برمينت اونتوق منجاديكن سريكندي ايت سباڬاي ڤرمايسوريڽ يڠ كسبلس.
Namun, tiada sesiapa yang dapat memastikan kesahihan perkara itu. 	 نامون، تياد سسياڤا يڠ داڤت ممستيكن كصحيحن ڤركارا ايت.
Masa yang ditunggu-tunggu telah tiba. 	 ماس يڠ دتوڠڬو-توڠڬو تله تيبا.
Bersama-sama kita pada malam ini ialah Nirnama. 	 برسام-سام كيت ڤد مالم اين اياله نيرنام.
Tanggang memulakan majlis, berdiri di atas pentas besar, yang berada di tengah-tengah ruang gergasi di dalam bahtera ini. 	 تڠڬڠ ممولاكن مجليس، برديري دأتس ڤنتس بسر، يڠ براد دتڠه-تڠه رواڠ ڬرڬسي ددالم بهترا اين.
Ruang gergasi ini sesak dengan seluruh isi bahtera berkumpul di sini. 	 رواڠ ڬرڬسي اين سسق دڠن سلوروه ايسي بهترا بركومڤول دسيني.
Nirnama perlahan-lahan menaiki pentas. 	 نيرنام ڤرلاهن-لاهن مناءيقي ڤنتس.
Tepukan mula menggegak-gempita. 	 تڤوكن مولا مڠڬڬق-ڬمڤيتا.
Tiada siapa tahu nama sebenarnya. 	 تياد سياڤا تاهو نام سبنرڽ.
Banyak kisah telah kita dengar berkenaan dia. 	 باڽق قيصه تله كيت دڠر بركناءن دي.
Tidak ramai yang dapat melihatnya selama ini dengan mata kepala sendiri. 	 تيدق راماي يڠ داڤت مليهتڽ سلاما اين دڠن مات كڤالا سنديري.
Tetapi kita bertuah, tuan-tuan dan puan-puan. 	 تتاڤي كيت برتواه، توان٢ دان ڤوان٢.
Nirnama akan mempersembahkan kesaktiannya malam ini! Tanggang memanjangkan tangan, menunjuk kepada Nirnama di hujung pentas. 	 نيرنام اكن ممڤرسمبهكن كسقتينڽ مالم اين! تڠڬڠ ممنجڠكن تاڠن، منونجوق كڤد نيرنام دهوجوڠ ڤنتس.
Nirnama memerhati sekeliling. 	 نيرنام ممرهاتي سكليليڠ.
Orang ramai berteriak, bersorak melaung-laungkan namanya. 	 اورڠ راماي برترياق، برسورق ملاءوڠ-لاوءڠكن نامڽ.
Ramai kelihatan begitu teruja. 	 راماي كليهتن بڬيتو تروجا.
Penentangnya ialah Cik Cendana, Puteri Cahaya Bulan!  Bunyi tepukan semakin menggila mengiringi langkahan Cendana menaiki pentas. 	 ڤننتڠڽ اياله چيق چندانا، ڤوتري چهاي بولن!  بوڽي تڤوقن سماكين مڠڬيلا مڠيريڠي لڠكهن چندانا مناءيقي ڤنتس.
Mengembara untuk membuktikan kehebatannya. 	 مڠمبارا اونتوق ممبوقتيكن كهيبتنڽ.
Ramai jaguh telah tumbang di tangannya. 	 راماي جاڬوه تله تومبڠ دتاڠنڽ.
Perempuan bukan sekadar menghayun buaian tetapi mampu menggoncangkan dunia. 	 ڤرمڤوان بوكن سقدر مڠهايون بواين تتاڤي ممڤو مڠڬونچڠكن دنيا.
Malam ini, Cik Cendana mahu membuktikan hal tersebut kepada kita!  Siulan-siulan nakal kedengaran menyelit antara tepukan-tepukan teruja. 	 مالم اين، چيق چندانا ماهو ممبوقتيكن حال ترسبوت كڤد كيت!  سيولن٢ ناكل كدڠرن مڽليت انتارا تڤوقن٢ تروجا.
Nirnama dan Cendana kini berdiri sedepa dari Tanggang pada arah berlawanan. 	 نيرنام دان چندانا كيني برديري سدڤا دري تڠڬڠ ڤد اره برلاونن.
Kedua-duanya saling berpandangan. 	 كدوا-دواڽ ساليڠ برڤندڠن.
Namun sebentar kemudian, Nirnama menundukkan pandangan, bibirnya cepat-cepat melafaz istighfar. 	 نامون سبنتر كمودين، نيرنام منوندوقكن ڤندڠن، بيبيرڽ چڤت٢ ملفظ إستغفر.
Nadim berdiri paling hampir dengan pentas. 	 ماريله ماري رڠ كاي٢ ليهت كسيني ليهت كساي دبهترا تڠݢڠ سوسه ڤرچاي تربوک ݢلڠݢڠ سترو بهاي  نيرنام نام دوڠيڠن لاما تياد نام نامون برنام هيبت برلاݢ والاو سقسام راج دان ناݢ دتومڤس سام  سريكندي واج جوݢ كلنا ڤوتري راج برنام چندانا سڠ جاڬوه ديسا د مان-مان ڤمندڠ هينا ڤستي مران   نديم برديري ڤاليڠ همڤير دڠن ڤنتس.
Tiada yang dibenarkan untuk berada serapat itu. 	 تياد يڠ دبنركن اونتوق براد سراڤت ايت.
Dia dianggap sebagai pembantu Nirnama, kerana itu dia dibenarkan berada di situ. 	 دي دأڠڬڤ سباڬاي ڤمبنتو نيرنام، كران ايت دي دبنركن براد دسيتو.
Hati Nadim berdebar-debar. 	 والاوڤون نمڤق رياڠ مڠالونكن شعير، هاتي نديم بردبر-دبر.
Sepanjang siang tadi, Nirnama membisu dan langsung tidak bersuara, kecuali untuk beribadah. 	 سڤنجڠ سياڠ تادي، نيرنام ممبيسو دان لڠسوڠ تيدق برسوارا، كچوالي اونتوق برعباده.
Di luar ibadah, Nirnama sekadar membatu. 	 دلوار عباده، نيرنام سقدر ممباتو.
Hanya bibir terkumat-kamit bersama jemari yang bergerak-gerak, sambil bersila menghadap ke satu arah. 	 هاڽ بيبير تركومت-كاميت برسام جماري يڠ برڬرق-ڬرق، سمبيل برسيلا مڠهادڤ كساتو اره.
Nadim sekadar memerhati setelah beberapa percubaannya memancing Nirnama untuk berbicara tidak berjaya. 	 نديم سقدر ممرهاتي ستله ببراڤ ڤرچوباءنڽ ممنچيڠ نيرنام اونتوق بربيچارا تيدق برجاي.
Adakah Nirnama sedang mengumpul kesaktiannya? Nadim tidak tahu. 	 ادكه نيرنام سدڠ مڠومڤول كسقتينڽ؟ نديم تيدق تاهو.
Sudahkah kalian berdua bersedia? Tanggang memandang Nirnama dan Cendana sambil mengangkat sebelah tangan. 	 سودهكه كالين بردوا برسديا؟ تڠڬڠ ممندڠ نيرنام دان چندانا سمبيل مڠڠكت سبله تاڠن.
Kedua-duanya mengangguk serentak. 	 كدوا-دواڽ مڠڠڬوق سرنتق.
Maka tanpa memanjangkan masa, kita mulakan! Tangan Orang Kaya Besar itu dijatuhkan. 	 مک تنڤا ممنجڠكن ماس، كيت مولاكن! تاڠن اورڠ كاي بسر ايت دجاتوهكن.
Pedagang masyhur itu segera berundur dan turun dari pentas. 	 ڤدڬڠ مشهور ايت سڬرا براوندور دان تورون دري ڤنتس.
Suasana kembali bingit dengan tepukan gemuruh, jeritan sokongan dan teriakan ramai agar pertempuran terus berlaku. 	 سواسان كمبالي بيڠيت دڠن تڤوقن ڬموروه، جريتن سوكوڠن دان ترياكن راماي اڬر ڤرتمڤورن تروس برلاكو.
Namun begitu, Nirnama dan Cendana sekadar bertukar pandangan. 	 نامون بڬيتو، نيرنام دان چندانا سقدر برتوكر ڤندڠن.
Mengapa senekad ini? Suara Nirnama berdesir, namun sampai ke telinga Cendana. 	 مڠاڤ سنكاد اين؟ سوارا نيرنام بردسير، نامون سمڤاي كتليڠا چندانا.
Berkerut dahi Puteri Cahaya Bulan itu. 	 بركروت داهي ڤوتري چهاي بولن ايت.
Untuk menewaskan engkau?  Nirnama mengangguk. 	 اونتوق منيواسكن اڠكاو؟  نيرنام مڠڠڬوق.
Kerana sepanjang pengembaraanku, aku telah menumpaskan banyak pendekar, jaguh kampung dan kota. 	 كران سڤنجڠ ڤڠمبارأنكو، اكو تله منومڤسكن باڽق ڤنديكر، جاڬوه كامڤوڠ دان كوتا.
Aku bercita-cita mahu mengepalai tentera terhebat menumbangkan Jagat Suci. 	 اكو برچيتا-چيتا ماهو مڠڤالاءي تنترا ترهيبت منومبڠكن جاڬت سوچي.
Tetapi setelah beberapa pendekar berjaya kutumbangkan, satu soalan mula berulang dan semakin kerap. 	 تتاڤي ستله ببراڤ ڤنديكر برجاي كوتومبڠكن، ساتو سوءالن مولا براولڠ دان سماكين كرڤ.
Cendana mengetap geraham. 	 چندانا مڠتڤ ڬراهم.
Garang memandang Nirnama. 	 ڬارڠ ممندڠ نيرنام.
Giliran Nirnama untuk berkerut dahi. 	 ڬيليرن نيرنام اونتوق بركروت داهي.
Tidak faham apa yang membuatkan Cendana begitu terbakar oleh amarah. 	 تيدق فهم اڤ يڠ ممبواتكن چندانا بڬيتو ترباكر اوليه امره.
‘Apakah engkau telah menewaskan Nirnama?’, ‘Engkau sudah menumbangkan Nirnama?’, ‘Apa engkau telah bertarung dengan Nirnama?’ Cendana mendengus. 	 ’اڤاكه اڠكاو تله منيواسكن نيرنام؟'، ‘اڠكاو سوده منومبڠكن نيرنام؟'، ‘اڤ اڠكاو تله برتاروڠ دڠن نيرنام؟‘ چندانا مندڠوس.
Soalan itu diulang-ulang saban jaguh dan pendekar yang tumbang di tanganku. 	 سوءالن ايت داولڠ-اولڠ سابن جاڬوه دان ڤنديكر يڠ تومبڠ دتاڠنكو.
Seakan-akan, tanpa aku menumbangkanmu, aku tidak akan menjadi yang terhebat. 	 سأكن-اكن، تنڤا اكو منومبڠكنمو، اكو تيدق اكن منجادي يڠ ترهيبت.
Kemampuanku tidak akan diakui. 	 كممڤوانكو تيدق اكن دأكوءي.
Hidup bergantung pendapat manusia lain hanya akan membuahkan tekanan. 	 هيدوڤ برڬنتوڠ ڤنداڤت ماءنسي لاءين هاڽ اكن ممبواهكن تكنن.
Terbuntang mata Cendana. 	 تربونتڠ مات چندانا.
Apa?  Ketahuilah, seandainya seluruh manusia bersatu untuk memberi manfaat dengan sesuatu, mereka tidak akan dapat melakukannya kecuali dengan sesuatu yang telah Allah tetapkan untukmu. 	 اڤ؟  كتاهوءيله، سأندايڽ سلوروه ماءنسي برساتو اونتوق ممبري منفعة دڠن سسواتو، مريک تيدق اكن داڤت ملاكوكنڽ كچوالي دڠن سسواتو يڠ تله الله تتڤكن اونتوقمو.
Dan jika mereka bersatu untuk mencelakakanmu dengan sesuatu, mereka tidak akan dapat melakukannya kecuali dengan sesuatu yang telah Allah tetapkan untukmu. 	 دان جک مريک برساتو اونتوق منچلاككنمو دڠن سسواتو، مريک تيدق اكن داڤت ملاكوكنڽ كچوالي دڠن سسواتو يڠ تله الله تتڤكن اونتوقمو.
Pena telah diangkat dan lembaran-lembaran telah mengering. 	 ڤينا تله دأڠكت دان لمبار٢ تله مڠريڠ.
Perlahan bicara Nirnama. 	 ڤرلاهن بيچارا نيرنام.
Kedua-dua belah tangan Nirnama mula beralun. 	 كدوا-دوا بله تاڠن نيرنام مولا برالون.
Kekuda diperkemaskan. 	 ككودا دڤركمسكن.
Bicara Nirnama sampai kepada Cendana, membuatkan matanya kekal membulat. 	 بيچارا نيرنام سمڤأي كڤد چندانا، ممبواتكن ماتڽ ككل ممبولت.
Hatinya bagai direnjat petir, kalbunya bagai ditikam sembilu. 	 هاتيڽ باڬاي درنجت ڤتير، قلبوڽ باڬاي دتيكم سمبيلو.
Tubuhnya perlahan-lahan menggeletar. 	 توبوهڽ ڤرلاهن-لاهن مڠڬلتر.
Geraham diketapnya lebih ketat. 	 ڬراهم دكتڤڽ لبيه كتت.
Tanpa diundang, rasa rendah diri singgah di jiwa. 	 تنڤا دأوندڠ، راس رنده ديري سيڠڬه دجيوا.
Pantas ditentangnya perasaan itu. 	 ڤانتس دتنتڠڽ ڤراساءن ايت.
Aku perlu dianggap sebagai yang terhebat kerana aku berjuang mengangkat darjat perempuan. 	 اكو ڤرلو دأڠڬڤ سباڬاي يڠ ترهيبت كران اكو برجواڠ مڠڠكت درجت ڤرمڤوان.
Engkau lelaki, sudah punya terlalu banyak kelebihan. 	 اڠكاو للاكي، سوده ڤوڽا ترلالو باڽق كلبيهن.
Aku akan pastikan yang aku menjadi perempuan yang menumbangkan Jagat! Cendana turut membuka tari silat. 	 اكو اكن ڤستيكن يڠ اكو منجادي ڤرمڤوان يڠ منومبڠكن جاڬت! چندانا توروت ممبوک تاري سيلت.
Kedua-duanya mula bergerak dalam bulatan secara berlawanan arah. 	 كدوا-دواڽ مولا برڬرق دالم بولتن سچارا برلاونن اره.
Mata Cendana tajam memandang Nirnama. 	 مات چندانا تاجم ممندڠ نيرنام.
Isteri-isteri kamu itu adalah sebagai pakaian bagi kamu dan kamu pula sebagai pakaian bagi mereka. 	 استري٢ كامو ايت اداله سباڬاي ڤاكاين باڬي كامو دان كامو ڤولا سباڬاي ڤاكاين باڬي مريک.
Berdesir bicara itu keluar dari belahan bibir Nirnama. 	 بردسير بيچارا ايت كلوار دري بلهن بيبير نيرنام.
Kita wajar saling melengkapi. 	 كيت واجر ساليڠ ملڠكڤي.
Masing-masing ada peranannya. 	 ماسيڠ٢ اد ڤراننڽ.
Bukan saling menguasai!  Perempuan tidak akan dihina sekadar untuk dipenjara di rumah, menjadi alat pemuas nafsu lelaki! Cendana berteriak. 	 بوكن ساليڠ مڠواساءي!  ڤرمڤوان تيدق اكن دهينا سقدر اونتوق دڤنجارا درومه، منجادي الت ڤمواس نفسو للاكي! چندانا برترياق.
Langkahannya terhenti. 	 لڠكهنڽ ترهنتي.
Syurga di bawah tapak kaki bonda, tiada kemuliaan setaranya. 	 شرݢ دباوه تاڤق كاكي بوندا، تياد كمولياءن ستاراڽ.
Yang terbaik daripada kalangan kamu ialah yang paling baik terhadap isterinya. 	 يڠ ترباءيق درڤد كالڠن كامو اياله يڠ ڤاليڠ باءيق ترهادڤ استريڽ.
Nirnama membalas. 	 نيرنام ممبالس.
Cendana terpempan. 	 چندانا ترڤمڤن.
Jangan banyak berdolak-dalih. 	 جاڠن باڽق بردولق-داليه.
Hari ini aku akan buktikan!  Cendana terus mara. 	 هاري اين اكو اكن بوقتيكن!  چندانا تروس مارا.
Tangan dipanjangkan, tumbukan cuba hinggap ke wajah Nirnama. 	 تاڠن دڤنجڠكن، تومبوقن چوبا هيڠڬڤ كواجه نيرنام.
Tetapi Nirnama menyendeng ke kanan. 	 تتاڤي نيرنام مڽندڠ ككانن.
Cendana memusingkan tubuh, pinggangnya berputar, tendangan pusing tiba ke sisi kanan Nirnama. 	 چندانا مموسيڠكن توبوه، ڤيڠڬڠڽ برڤوتر، تندڠن ڤوسيڠ تيبا كسيسي كانن نيرنام.
Namun, tangan Nirnama pantas bertindak, menahan tendangan itu. 	 نامون، تاڠن نيرنام ڤانتس برتيندق، مناهن تندڠن ايت.
Cendana tidak dapat menyempurnakan putaran tubuhnya. 	 چندانا تيدق داڤت مڽمڤورناكن ڤوترن توبوهڽ.
Ketika ini, dia membelakangkan Nirnama. 	 كتيک اين، دي ممبلاكڠكن نيرنام.
Segera dia berguling, menjarakkan diri sebelum berhenti separuh gulingan dan menolak tubuhnya ke belakang. 	 سڬرا دي برڬوليڠ، منجارقكن ديري سبلوم برهنتي سڤاروه ڬوليڠن دان منولق توبوهڽ كبلاكڠ.
Barulah dia dapat berputar dengan sempurna dan melepaskan satu tendangan. 	 باروله دي داڤت برڤوتر دڠن سمڤورنا دان ملڤسكن ساتو تندڠن.
Nirnama tunduk dan berguling ke tepi, membiarkan Cendana melepasinya. 	 نيرنام توندوق دان برڬوليڠ كتڤي، ممبياركن چندانا ملڤسيڽ.
Srikandi itu hanya menendang angin. 	 سريكندي ايت هاڽ مننداڠ اڠين.
Jangan lari!  Sebaik sahaja Cendana mendarat, dia melakukan lompatan balik kuang. 	 جاڠن لاري!  سباءيق سهاج چندانا مندارت، دي ملاكوكن لومڤتن باليق كواڠ.
Dalam masa sebentar sudah berada di sisi Nirnama, dia terus mencondongkan tubuh agar lebih merapati lelaki berparut itu, sambil dua tangannya melepaskan tumbukan bertubi-tubi. 	 دالم ماس سبنتر سوده براد دسيسي نيرنام، دي تروس منچوندوڠكن توبوه اڬر لبيه مراڤتي للاكي برڤاروت ايت، سمبيل دوا تاڠنڽ ملڤسكن تومبوقن برتوبي-توبي.
Adapun begitu, setiap tumbukannya sama ada berjaya dielak oleh Nirnama, atau ditepis pendekar berparut itu. 	 ادڤون بڬيتو، ستياڤ تومبوقنڽ سام اد برجاي دإيلق اوليه نيرنام، اتاو دتڤيس ڤنديكر برڤاروت ايت.
Mengapa engkau takut untuk menyerang, hah? Cendana membentak sambil meneruskan serangan. 	 مڠاڤ اڠكاو تاكوت اونتوق مڽرڠ، هاه؟ چندانا ممبنتق سمبيل منروسكن سرڠن.
Melihat Nirnama menunduk untuk mengelak, Cendana mula melancarkan beberapa tendangan. 	 مليهت نيرنام منوندوق اونتوق مڠيلق، چندانا مولا ملنچركن ببراڤ تندڠن.
Tidak sempat mengelak, Nirnama menepis tendangan tersebut dengan kedua-dua belah tangannya. 	 تيدق سمڤت مڠيلق، نيرنام منڤيس تندڠن ترسبوت دڠن كدوا-دوا بله تاڠنڽ.
Saat tendangan Cendana semakin pantas, Nirnama terpaksa bertahan di sebalik kedua-dua lengannya. 	 ساعت تندڠن چندانا سماكين ڤانتس، نيرنام ترڤقسا برتاهن دسباليق كدوا-دوا لڠنڽ.
Apakah engkau memandang rendah kepadaku? Kepada perempuan!  Cendana melepaskan satu sepakan penuh bertenaga, sehingga dentuman kedengaran bergema. 	 اڤاكه اڠكاو ممندڠ رنده كڤدكو؟ كڤد ڤرمڤوان!  چندانا ملڤسكن ساتو سڤاقن ڤنوه برتناݢ، سهيڠݢ دنتومن كدڠرن برڬما.
Nirnama terseret ke belakang beberapa depa. 	 نيرنام ترسيريت كبلاكڠ ببراڤ دڤا.
Laungan dan jeritan yang menggegak-gempita tadi, mati serta-merta bagaikan disambar garuda. 	 لاءوڠن دان جريتن يڠ مڠڬڬق-ڬمڤيتا تادي، ماتي سرتا-مرتا باڬايكن دسمبر ڬارودا.
Nadim berkelip-kelip. 	 نديم بركليڤ-كليڤ.
Tidak menyangka Cendana, seorang perempuan segagah itu, mampu melepaskan tendangan sedemikian berkuasa. 	 تيدق مڽڠک چندانا، سأورڠ ڤرمڤوان سڬاڬه ايت، ممڤو ملڤسكن تندڠن سدميكين بركواس.
Mampu membuatkan Nirnama terundur beberapa depa. 	 ممڤو ممبواتكن نيرنام تراوندور ببراڤ دڤا.
Bukan sesuatu yang biasa. 	 بوكن سسواتو يڠ بياسا.
Hatta Bagak Durjana yang bertubuh sasa pun tidak dapat memperapa-apakan Nirnama. 	 حتى باڬق دورجان يڠ برتوبوه ساس ڤون تيدق داڤت ممڤراڤا-اڤكن نيرنام.
Tanggang ketawa berdekah-dekah. 	 تڠڬڠ كتاوا بردكه-دكه.
Menarik, menarik. 	 مناريق، مناريق.
Apakah srikandi Puteri Cahaya Bulan akan menumbangkan Nirnama yang dikatakan sebagai sakti? Puas hati kita menyaksikan pertarungan malam ini!   Terus dewan besar itu kembali bergegar dengan gema keterujaan ramai. 	 اڤاكه سريكندي ڤوتري چهاي بولن اكن منومبڠكن نيرنام يڠ دكاتاكن سباڬاي سقتي؟ ڤواس هاتي كيت مڽقسيكن ڤرتاروڠن مالم اين!  تروس ديوان بسر ايت كمبالي برڬڬر دڠن ڬما كتروجاءن راماي.
Sedari awal tadi, nama Nirnama banyak dilaungkan ramai. 	 سدري اول تادي، نام نيرنام باڽق دلاءوڠكن راماي.
Sekarang, jeritan yang menguasai dewan adalah seruan nama Cendana. 	 سكارڠ، جريتن يڠ مڠواساءي ديوان اداله سروان نام چندانا.
Cendana mendengus sambil tersenyum bangga. 	 چندانا مندڠوس سمبيل ترسڽوم بڠݢ.
Terasa seperti dia telah berjaya membuka mata ramai bahawa perempuan bukan untuk direndah-rendahkan oleh sesiapa. 	 تراس سڤرتي دي تله برجاي ممبوک مات راماي بهاوا ڤرمڤوان بوكن اونتوق درنده-رندهكن اوليه سسياڤا.
Nirnama menurunkan tangannya perlahan-lahan seraya menegakkan badan. 	 نيرنام منورونكن تاڠنڽ ڤرلاهن-لاهن سرايا منڬقكن بادن.
Pandangannya redup memandang Cendana. 	 ڤندڠنڽ ردوڤ ممندڠ چندانا.
Tidak mempamerkan rasa terkejut, apatah lagi teruja. 	 تيدق ممڤاميركن راس تركجوت، اڤاته لاڬي تروجا.
Membuatkan Cendana daripada tersenyum, terus mencuka. 	 ممبواتكن چندانا درڤد ترسڽوم، تروس منچوكا.
Engkau masih pandang rendah terhadap aku?  Cendana menarik satu cucuk sanggulnya. 	 اڠكاو ماسيه ڤندڠ رنده ترهادڤ اكو؟  چندانا مناريق ساتو چوچوق سڠڬولڽ.
Cucuk sanggul itu dicampak ke udara, sebelum Cendana mencapai selendang lalu dilibasnya ke atas. 	 چوچوق سڠڬول ايت دچمڤق كأودارا، سبلوم چندانا منچاڤاي سليندڠ لالو دليبسڽ كأتس.
Hujung selendang itu membalut cucuk sanggul tadi, dan selendang tersebut digerak-gerakkan bagaikan tali, berputar-putar di atas kepala Cendana. 	 هوجوڠ سليندڠ ايت ممبالوت چوچوق سڠڬول تادي، دان سليندڠ ترسبوت دڬرق-ڬرقكن باڬايكن تالي، برڤوتر-ڤوتر دأتس كڤالا چندانا.
Engkau akan lihat mengapa banyak jaguh perkasa tumbang di tanganku!  Cendana mara sambil melibas selendangnya menyapu lantai pentas. 	 اڠكاو اكن ليهت مڠاڤ باڽق جاڬوه ڤركاس تومبڠ دتاڠنكو!  چندانا مارا سمبيل مليبس سليندڠڽ مڽاڤو لنتاي ڤنتس.
Nirnama melompat, tidak tinggi, cukup sekadar mengelak libasan tersebut. 	 نيرنام ملومڤت، تيدق تيڠڬي، چوكوڤ سقدر مڠيلق ليبسن ترسبوت.
Tetapi libasan itu pantas melengkapkan satu putaran, dan kembali ke sisi kanan Nirnama. 	 تتاڤي ليبسن ايت ڤانتس ملڠكڤكن ساتو ڤوترن، دان كمبالي كسيسي كانن نيرنام.
Nirnama menunduk. 	 نيرنام منوندوق.
Kali ini, Cendana menarik selendangnya, membuatkan ia berputar dari bawah ke atas pula, sebelum digerakkan supaya jatuh ke atas kepala Nirnama. 	 كالي اين، چندانا مناريق سليندڠڽ، ممبواتكن اي برڤوتر دري باوه كأتس ڤولا، سبلوم ديڬرقكن سوڤاي جاتوه كأتس كڤالا نيرنام.
Nirnama sempat mengelak ke tepi. 	 نيرنام سمڤت مڠيلق كتڤي.
Tetapi hanya sipi-sipi. 	 تتاڤي هاڽ سيڤي٢.
Jelas pergerakan selendang itu semakin pantas. 	 جلس ڤرڬرقن سليندڠ ايت سماكين ڤانتس.
Cucuk sanggul di hujung selendang itu terbenam separuh di lantai pentas. 	 چوچوق سڠڬول دهوجوڠ سليندڠ ايت تربنم سڤاروه دلنتاي ڤنتس.
Permukaan lantai itu retak merekah. 	 ڤرموكاءن لنتاي ايت رتق مركه.
Pandangan redup Nirnama memerhati Cendana. 	 ڤندڠن ردوڤ نيرنام ممرهاتي چندانا.
Belum habis lagi, Nirnama!  Srikandi itu menarik selendang tersebut, membuatkan rekahan pada lantai menjadi semakin besar. 	 بلوم هابيس لاڬي، نيرنام!  سريكندي ايت مناريق سليندڠ ترسبوت، ممبواتكن ركاهن ڤد لنتاي منجادي سماكين بسر.
Cucuk sanggul itu tercabut, sebelum meluru laju ke arah Nirnama. 	 چوچوق سڠڬول ايت ترچابوت، سبلوم ملورو لاجو كأره نيرنام.
Dalam sela masa yang amat singkat, Cendana menyeluk baju luarnya, mengeluarkan beberapa jarum nipis dan terus melancarkan jarum-jarum itu ke beberapa arah. 	 دالم سلا ماس يڠ امت سيڠكت، چندانا مڽلوق باجو لوارڽ، مڠلواركن ببراڤ جاروم نيڤيس دان تروس ملنچركن جاروم٢ ايت كببراڤ اره.
Pada hemat Cendana, Nirnama tentunya akan mati akal untuk mengelak dan bertahan. 	 ڤد هيمت چندانا، نيرنام تنتوڽ اكن ماتي عقل اونتوق مڠيلق دان برتاهن.
Nirnama! Nadim menjerit kerisauan melihat Nirnama bagaikan tersepit. 	 نيرنام! نديم منجريت كريساوان مليهت نيرنام باڬايكن ترسڤيت.
Seluruh isi dewan menjadi bisu ibarat dilanggar garuda. 	 سلوروه ايسي ديوان منجادي بيسو عبارت دلڠڬر ڬارودا.
Hanya desahan nafas dan degupan jantung yang kencang kedengaran di telinga masing-masing. 	 هاڽ دساهن نفس دان دڬوڤن جنتوڠ يڠ كنچڠ كدڠرن دتليڠا ماسيڠ٢.
Semua menyangka Nirnama akan dihabisi kali ini. 	 سموا مڽڠک نيرنام اكن دهابيسي كالي اين.
Alangkah terkejutnya semua, Nirnama tangkas menyepit cucuk sanggul tadi dengan kedua-dua belah telapak tangan, kemudian menggerakkan kedua-dua anggota tersebut untuk mengalunkan selendang Cendana, menjadikan kain itu sebagai penghadang kepada tebakan jarum-jarum Cendana. 	 الڠكه تركجوتڽ سموا، نيرنام تڠكس مڽڤيت چوچوق سڠڬول تادي دڠن كدوا-دوا بله تلڤق تاڠن، كمودين مڠڬرقكن كدوا-دوا اڠڬوتا ترسبوت اونتوق مڠالونكن سليندڠ چندانا، منجاديكن كاءين ايت سباڬاي ڤڠهادڠ كڤد تباكن جاروم٢ چندانا.
Mata Cendana terbeliak, tidak menjangka Nirnama mampu menyambut cucuk sanggul yang bergerak sepantas itu. 	 مات چندانا تربلياق، تيدق منجڠک نيرنام ممڤو مڽمبوت چوچوق سڠڬول يڠ برڬرق سڤانتس ايت.
Segera dia melepaskan selendang itu, risau jika Nirnama akan menariknya menggunakan kain tersebut. 	 سڬرا دي ملڤسكن سليندڠ ايت، ريساو جک نيرنام اكن مناريقڽ مڠڬوناكن كاءين ترسبوت.
Dia terus melompat tinggi. 	 دي تروس ملومڤت تيڠڬي.
Kedua-dua belah tangan menyeluk baju sebelum melepaskan hujan jarum ke atas Nirnama. 	 كدوا-دوا بله تاڠن مڽلوق باجو سبلوم ملڤسكن هوجن جاروم كأتس نيرنام.
Dengan pantas, Nirnama memutar-mutarkan selendang milik Cendana, membuatkan tiada jarum yang sempat menyentuhi tubuhnya. 	 دڠن ڤانتس، نيرنام مموتر-متركن سليندڠ ميليق چندانا، ممبواتكن تياد جاروم يڠ سمڤت مڽنتوهي توبوهڽ.
Celaka! Cendana masih di udara, terus menghunus keris. 	 چلاک! چندانا ماسيه دأودارا، تروس مڠهونوس كريس.
Keris berlok sembilan. 	 كريس برلوق سمبيلن.
Dengan nama bondaku, aku akan memenangi pertempuran ini!  Cendana menjunam, mahu menghabisi Nirnama. 	 دڠن نام بونداكو، اكو اكن ممنڠي ڤرتمڤورن اين!  چندانا منجونم، ماهو مڠهابيسي نيرنام.
Selendang dijatuhkan. 	 سليندڠ دجاتوهكن.
Tidak menanti Cendana sampai kepadanya, Nirnama mencangkung, sebelum melancarkan diri ke udara. 	 تيدق مننتي چندانا سمڤاي كڤدڽ، نيرنام منچاڠكوڠ، سبلوم ملنچركن ديري كأودارا.
Satu tindakan yang tidak dijangka oleh Cendana, tetapi tidak juga dia melatah dengannya. 	 ساتو تيندقن يڠ تيدق دجڠک اوليه چندانا، تتاڤي تيدق جوݢ دي ملاته دڠنڽ.
Segera ditarik kerisnya, untuk ditujahkan ke arah Nirnama. 	 سڬرا دتاريق كريسڽ، اونتوق دتواجهكن كأره نيرنام.
Engkau tidak bijak rupanya, Nirnama. 	 اڠكاو تيدق بيجق روڤاڽ، نيرنام.
Tiada siapa boleh mengubah kedudukannya di udara! Pasti Nirnama tidak akan mampu untuk mengelak tikamannya. 	 تياد سياڤا بوليه مڠوبه كدودوقنڽ دأودارا!  ڤستي نيرنام تيدق اكن ممڤو اونتوق مڠيلق تيكامنڽ.
Dia hanya perlu melakukannya dengan tepat. 	 دي هاڽ ڤرلو ملاكوكنڽ دڠن تڤت.
Cendana begitu yakin. 	 چندانا بڬيتو يقين.
Apabila dia sudah terlalu hampir dengan Nirnama, segera dirodoknya keris tersebut. 	 اڤابيلا دي سوده ترلالو همڤير دڠن نيرنام، سڬرا درودوقڽ كريس ترسبوت.
Nirnama menepis rodokan itu dengan tangan kiri, sebelum tangan kanan melancarkan satu serangan dengan telapaknya. 	 نيرنام منڤيس رودوقن ايت دڠن تاڠن كيري، سبلوم تاڠن كانن ملنچركن ساتو سرڠن دڠن تلڤقڽ.
Pada masa sedetik itu, Nirnama dapat memerhatikan bibir Cendana mengukir sengihan kecil. 	 ڤد ماس سدتيق ايت، نيرنام داڤت ممرهاتيكن بيبير چندانا مڠوكير سڠيهن كچيل.
Dia menyedari bahawa Cendana hanya mahu dia menyangka bahawa serangan utama merupakan serangan keris tersebut. 	 دي مڽدري بهاوا چندانا هاڽ ماهو دي مڽڠک بهاوا سرڠن اوتام مروڤاكن سرڠن كريس ترسبوت.
Hah!  Cendana melepaskan keris itu, dan tangan kiri, terus mengeluarkan sebilah kerambit yang tersembunyi di balik baju luarnya. 	 هاه!  چندانا ملڤسكن كريس ايت، دان تاڠن كيري، تروس مڠلواركن سبيله كرمبيت يڠ ترسمبوڽي دباليق باجو لوارڽ.
Nirnama tidak boleh mengelak kerana berada di tengah-tengah udara, hanya sempat memutarkan tubuh. 	 نيرنام تيدق بوليه مڠيلق كران براد دتڠه-تڠه اودارا، هاڽ سمڤت مموتركن توبوه.
Sebahagian pakaiannya dicarik kerambit tersebut. 	 سبهاڬين ڤاكاينڽ دچاريق كرمبيت ترسبوت.
Mujur tindakannya pantas, jika tidak, yang tercarik adalah kulitnya. 	 موجور تيندقنڽ ڤانتس، جک تيدق، يڠ ترچاريق اداله كوليتڽ.
Dalam sesaat cuma, Cendana menendang Nirnama, membuatkan kedua-duanya terpisah saat mendarat. 	 دالم سساعت چوما، چندانا منندڠ نيرنام، ممبواتكن كدوا-دواڽ ترڤيسه ساعت مندارت.
Nirnama dan Cendana sama-sama turun ke lantai di atas dua kaki masing-masing. 	 نيرنام دان چندانا سام٢ تورون كلنتاي دأتس دوا كاكي ماسيڠ٢.
Cendana terus mengalun-alunkan kerambit. 	 چندانا تروس مڠالون-ألونكن كرمبيت.
Nyata, dia bukan srikandi biasa. 	 ڽات، دي بوكن سريكندي بياسا.
Mahir dengan banyak jenis senjata. 	 ماهير دڠن باڽق جنيس سنجات.
Nirnama memerhatikan pakaiannya yang rabak. 	 نيرنام ممرهاتيكن ڤاكاينڽ يڠ رابق.
Perlahan-lahan nafas panjang keluar dari rongga. 	 ڤرلاهن-لاهن نفس ڤنجڠ كلوار دري روڠݢ.
Pandangan redup kemudian dilayarkan ke arah Cendana, yang jelas telah bersedia untuk serangan seterusnya. 	 ڤندڠن ردوڤ كمودين دلايركن كأره چندانا، يڠ جلس تله برسديا اونتوق سرڠن ستروسڽ.
Seluruh dewan menjadi gegak-gempita dengan pertembungan tadi. 	 سلوروه ديوان منجادي ڬڬق-ڬمڤيتا دڠن ڤرتمبوڠن تادي.
Sesuatu yang begitu menakjubkan bagi mereka, melihat pertembungan sedemikian lincah lagi mendebarkan. 	 سسواتو يڠ بڬيتو منعجوبكن باڬي مريک، مليهت ڤرتمبوڠن سدميكين لينچه لاڬي مندبركن.
Sangka mereka, Nirnama akan berjaya menghabisi Cendana sebentar tadi ternyata kesasar. 	 سڠک مريک، نيرنام اكن برجاي مڠهابيسي چندانا سبنتر تادي ترڽات كساسر.
Ayuh. 	 ايوه.
Kita tamatkan pertarungan ini. 	 كيت تمتكن ڤرتاروڠن اين.
Nirnama bersuara. 	 نيرنام برسوارا.
Mata Cendana membesar. 	 مات چندانا ممبسر.
Engkau mahu mengalah?  Aku mahu mengalahkan engkau, Cik Cendana. 	 اڠكاو ماهو مڠاله؟  اكو ماهو مڠالهكن اڠكاو، چيق چندانا.
Nirnama mengangkat tangan. 	 نيرنام مڠڠكت تاڠن.
Sebelah tangan rapat ke dada, sebelah lagi terjulur menjauh. 	 سبله تاڠن راڤت كدادا، سبله لاڬي ترجولور منجاءوه.
Cendana tertawa. 	 چندانا ترتاوا.
Hari ini aku akan membuktikan bahawa perempuan lebih perkasa!  Dia yakin dapat menumbangkan Nirnama berdasarkan pertembungan mereka sepanjang tadi. 	 هاري اين اكو اكن ممبوقتيكن بهاوا ڤرمڤوان لبيه ڤركاس!  دي يقين داڤت منومبڠكن نيرنام برداسركن ڤرتمبوڠن مريک سڤنجڠ تادي.
Pergerakan Nirnama baginya tidak cukup pantas. 	 ڤرڬرقن نيرنام باڬيڽ تيدق چوكوڤ ڤانتس.
Nirnama juga dilihat tidak sempat hendak menyerang balas, kerana itu terpaksa bertahan sahaja. 	 نيرنام جوݢ دليهت تيدق سمڤت هندق مڽرڠ بالس، كران ايت ترڤقسا برتاهن سهاج.
Justeru, dia mahu menggunakan kelebihannya untuk menumbangkan Nirnama. 	 جوسترو، دي ماهو مڠڬوناكن كلبيهنڽ اونتوق منومبڠكن نيرنام.
Aku tidak akan berbelas kasihan!  Cendana memecut. 	 اكو تيدق اكن بربلس كاسيهن!  چندانا ممچوت.
Dia berdesup hilang dari tempatnya, menjemput jeritan semua. 	 دي بردسوڤ هيلڠ دري تمڤتڽ، منجمڤوت جريتن سموا.
Mata Nadim yang setia memerhati dengan teliti semenjak tadi terbelalak serta merta. 	 مات نديم يڠ ستيا ممرهاتي دڠن تليتي سمنجق تادي تربلالق سرتا مرتا.
Cendana benar-benar hilang daripada pandangan semua!  Namun, Nirnama kekal berdiri dalam bersiaga. 	 چندانا بنر٢ هيلڠ درڤد ڤندڠن سموا!  نامون، نيرنام ككل برديري دالم برسياݢ.
Tanpa disangka-sangka, Cendana muncul di belakangnya. 	 تنڤا دساڠكا-سڠک، چندانا مونچول دبلاكڠڽ.
Sebelah tangan sudah mahu mencapai leher Nirnama dari hadapan, siap dengan kerambit untuk menghabiskan hayat lelaki berparut itu. 	 سبله تاڠن سوده ماهو منچاڤاي ليهير نيرنام دري هادڤن، سياڤ دڠن كرمبيت اونتوق مڠهابيسكن حياة للاكي برڤاروت ايت.
Darah memercik ke udara, sebelum mencemari lantai pentas. 	 داره ممرچيق كأودارا، سبلوم منچماري لنتاي ڤنتس.
Seluruh dewan tergamam. 	 سلوروه ديوان ترڬامام.
Tamat sudah sebuah kisah yang masyhur!  Cendana ketawa. 	 تمت سوده سبواه قيصه يڠ مشهور!  چندانا كتاوا.
Dia dapat merasakan yang kerambit itu telah menembusi tubuh Nirnama. 	 دي داڤت مراساكن يڠ كرمبيت ايت تله منمبوسي توبوه نيرنام.
Pendekar berparut di hadapannya juga membisu, pastinya tidak sempat berbuat apa-apa. 	 ڤنديكر برڤاروت دهادڤنڽ جوݢ ممبيسو، ڤستيڽ تيدق سمڤت بربوات اڤ٢.
Hari ini aku telah membukti. 	 هاري اين اكو تله ممبوقتي.
Bicara Cendana terhenti saat dia merasakan tangan kanannya dipegang kuat. 	 بيچارا چندانا ترهنتي ساعت دي مراساكن تاڠن كاننڽ دڤڬڠ قوات.
Matanya terbelalak. 	 ماتڽ تربلالق.
Dia dapat melihat telapak tangan Nirnama yang dibasahi darah, sedang memegang kejap tangan kanannya itu. 	 دي داڤت مليهت تلڤق تاڠن نيرنام يڠ دباسهي داره، سدڠ ممڬڠ كجاڤ تاڠن كاننڽ ايت.
Kerambit tadi sekadar menembusi telapak tangan Nirnama!  Giliran aku, Cik Cendana. 	 كرمبيت تادي سقدر منمبوسي تلڤق تاڠن نيرنام!  ڬيليرن اكو، چيق چندانا.
Belum sempat Cendana bersuara, seluruh alam seakan berputar. 	 بلوم سمڤت چندانا برسوارا، سلوروه عالم سأكن برڤوتر.
Tidak sempat dia menjerit, belakang tubuhnya sudah terbanting di atas lantai. 	 تيدق سمڤت دي منجريت، بلاكڠ توبوهڽ سوده تربنتيڠ دأتس لنتاي.
Daripada berada di belakang Nirnama, dia tersadai di hadapan lelaki berparut itu. 	 درڤد براد دبلاكڠ نيرنام، دي ترساداي دهادڤن للاكي برڤاروت ايت.
Sakitnya bukan kepalang. 	 ساكيتڽ بوكن كڤالڠ.
Nirnama tidak membantingnya begitu sahaja. 	 نيرنام تيدق ممبنتيڠڽ بڬيتو سهاج.
Ada tenaga luar biasa disalurkan oleh lelaki itu, menambah kuasa serangannya. 	 اد تناݢ لوار بياسا دسالوركن اوليه للاكي ايت، منمبه كواس سرڠنڽ.
Seluruh tulang Cendana bagai bergegar. 	 سلوروه تولڠ چندانا باڬاي برڬڬر.
Namun, Cendana tidak cepat mati akal. 	 نامون، چندانا تيدق چڤت ماتي عقل.
Naluri kependekarannya belum padam. 	 نالوري كڤنديكرنڽ بلوم ڤادم.
Dia cepat-cepat berguling agar tidak menjadi mangsa serangan Nirnama yang seterusnya. 	 دي چڤت٢ برڬوليڠ اڬر تيدق منجادي مڠسا سرڠن نيرنام يڠ ستروسڽ.
Segala tenaga dikerah untuk melakukan hal tersebut dengan tangkas. 	 سڬالا تناݢ دكره اونتوق ملاكوكن حال ترسبوت دڠن تڠكس.
Malang, belum sempat dia bergerak, Nirnama sudah berada di atasnya. 	 مالڠ، بلوم سمڤت دي برڬرق، نيرنام سوده براد دأتسڽ.
Segera Cendana melepaskan tendangan. 	 سڬرا چندانا ملڤسكن تندڠن.
Nirnama tangkas mematahkan serangan itu dengan memijak kaki Cendana. 	 نيرنام تڠكس مماتهكن سرڠن ايت دڠن مميجق كاكي چندانا.
Sakitnya tidak tergambar. 	 ساكيتڽ تيدق ترڬمبر.
Cendana menjerit sekuat hati. 	 چندانا منجريت سقوات هاتي.
Dia menggerakkan tangan, menyeluk baju luarnya. 	 دي مڠڬرقكن تاڠن، مڽلوق باجو لوارڽ.
Dia masih ada senjata tersembunyi. 	 دي ماسيه اد سنجات ترسمبوڽي.
Namun, kepantasannya tidak mendahului Nirnama yang sudah menyepak tangannya itu. 	 نامون، كڤانتسنڽ تيدق مندهولوءي نيرنام يڠ سوده مڽڤق تاڠنڽ ايت.
Ketika ini, Nirnama mengepal dua penumbuk. 	 كتيک اين، نيرنام مڠڤل دوا ڤنومبوق.
Entah mengapa, Cendana dapat merasakan segala kekuatan Nirnama bagai terkumpul di dalam dua penumbuk tersebut. 	 انته مڠاڤ، چندانا داڤت مراساكن سڬالا كقواتن نيرنام باڬاي تركومڤول ددالم دوا ڤنومبوق ترسبوت.
Dia perlu melepaskan diri jika tidak mahu menjadi mangsa. 	 دي ڤرلو ملڤسكن ديري جک تيدق ماهو منجادي مڠسا.
Cendana meludah lima batang jarum yang sentiasa disembunyikan di dalam mulutnya. 	 چندانا ملوده ليم باتڠ جاروم يڠ سنتياس دسمبوڽيكن ددالم مولوتڽ.
Namun, belum pun sempat jarum-jarum itu bergerak jauh, Nirnama telah melepaskan tumbukan yang tidak terkira banyaknya dalam masa yang teramat sebentar. 	 نامون، بلوم ڤون سمڤت جاروم٢ ايت برڬرق جاءوه، نيرنام تله ملڤسكن تومبوقن يڠ تيدق تركيرا باڽقڽ دالم ماس يڠ ترامت سبنتر.
Mata Cendana terbelalak. 	 مات چندانا تربلالق.
Lima batang jarum tadi hilang entah ke mana. 	 ليم باتڠ جاروم تادي هيلڠ انته كمان.
Manakala tubuhnya terketar-ketar bagai diserang kedinginan luar biasa hingga ke sum-sum. 	 مانكالا توبوهڽ تركتر-كتر باڬاي دسرڠ كديڠينن لوار بياسا هيڠݢ کسوم-سوم.
Keringat membasahi wajah dan seluruh tubuh, bagai dia dipanah terik mentari. 	 كريڠت ممباساهي واجه دان سلوروه توبوه، باڬاي دي دڤانه تريق منتاري.
Sungguhpun begitu, tidak kelihatan sebarang kecederaan pada tubuhnya kerana tiada satu pun tumbukan Nirnama yang menyentuh jasad Cendana. 	 سوڠڬوهڤون بڬيتو، تيدق كليهتن سبارڠ كچدراءن ڤد توبوهڽ كران تياد ساتو ڤون تومبوقن نيرنام يڠ مڽنتوه جسد چندانا.
Pun begitu, Cendana dapat membayangkan bagaimana sekiranya setiap tumbukan itu menyentuh tubuhnya. 	 ڤون بڬيتو، چندانا داڤت ممبايڠكن باڬايمان سكيراڽ ستياڤ تومبوقن ايت مڽنتوه توبوهڽ.
Dia pasti tidak lagi bernyawa. 	 دي ڤستي تيدق لاڬي برڽاوا.
Begitu sekali kehebatan Nirnama yang terpendam. 	 بڬيتو سكالي كهيبتن نيرنام يڠ ترڤندم.
Seluruh dewan senyap tidak berbicara. 	 سلوروه ديوان سڽڤ تيدق بربيچارا.
Nirnama sedang menatap tepat ke wajahnya. 	 نيرنام سدڠ مناتڤ تڤت كواجهڽ.
Redup sahaja pandangan lelaki berparut itu. 	 ردوڤ سهاج ڤندڠن للاكي برڤاروت ايت.
Cukup setakat ini, Cik Cendana? Berdesir suara lelaki berparut itu. 	 چوكوڤ ستاكت اين، چيق چندانا؟ بردسير سوارا للاكي برڤاروت ايت.
Cendana melarikan pandangannya. 	 چندانا ملاريكن ڤندڠنڽ.
Ada segan dan malu menyusup ke dalam jiwa. 	 اد سڬن دان مالو مڽوسوڤ كدالم جيوا.
Perlahan-lahan dia mengangguk. 	 ڤرلاهن-لاهن دي مڠڠڬوق.
Nirnama pun menyisih. 	 نيرنام ڤون مڽيسيه.
Bergerak menjauhi tubuh Cendana. 	 برڬرق منجاءوهي توبوه چندانا.
Kendatipun begitu, Cendana masih gagal untuk bergerak. 	 كنداتيڤون بڬيتو، چندانا ماسيه ڬاڬل اونتوق برڬرق.
Tubuhnya bagai disihir. 	 توبوهڽ باڬاي دسيهير.
Dia terlentang begitu sahaja di atas pentas. 	 دي ترلنتڠ بڬيتو سهاج دأتس ڤنتس.
Dia cuba menggerakkan tubuh, tetapi tidak mampu. 	 دي چوبا مڠڬرقكن توبوه، تتاڤي تيدق ممڤو.
Perlahan-lahan kepalanya bergerak, cuba memandang sekeliling. 	 ڤرلاهن-لاهن كڤالاڽ برڬرق، چوبا ممندڠ سكليليڠ.
Seluruh dewan masih membisu. 	 سلوروه ديوان ماسيه ممبيسو.
Tidak lama kemudian, barulah Cendana perasan keadaan pentas di sekitarnya. 	 تيدق لاما كمودين، باروله چندانا ڤراسن كأداءن ڤنتس دسكيترڽ.
Merekah besar dan melekuk seribu. 	 مركه بسر دان ملكوق سريبو.
Apakah ini hasil serangan Nirnama sebentar tadi? Bagaimana jika tumbukan-tumbukan itu benar-benar menyentuh tubuhnya?  Bukan sekadar perasaannya sebentar tadi. 	 اڤاكه اين حاصيل سرڠن نيرنام سبنتر تادي؟ باڬايمان جک تومبوقن٢ ايت بنر٢ مڽنتوه توبوهڽ؟  بوكن سقدر ڤراساءنڽ سبنتر تادي.
Dia benar-benar akan dihabisi. 	 دي بنر٢ اكن دهابيسي.
Tidak hairanlah namanya begitu masyhur. 	 تيدق حيرانله نامڽ بڬيتو مشهور.
Dia benar-benar mengatasi jangkaan kita. 	 دي بنر٢ مڠاتسي جڠكاءن كيت.
Itulah dia, tuan-tuan dan puan-puan yang mulia, Nirnama! Suara Tanggang bergema, memecahkan kesepian dewan. 	 ايتله دي، توان٢ دان ڤوان٢ يڠ موليا، نيرنام! سوارا تڠڬڠ برڬما، ممچهكن كسڤين ديوان.
Barulah seluruh dewan kembali bergegar bagai mahu runtuh dengan jeritan dan laungan penonton. 	 باروله سلوروه ديوان كمبالي برڬڬر باڬاي ماهو رونتوه دڠن جريتن دان لاءوڠن ڤنونتون.
Nadim dilihat naik ke pentas lalu merangkul Nirnama. 	 نديم دليهت ناءيق كڤنتس لالو مرڠكول نيرنام.
Cendana sekadar mampu melepaskan nafas dari rongga. 	 چندانا سقدر ممڤو ملڤسكن نفس دري روڠݢ.
Tepukan gemuruh dan sorak-sorai itu bagai menenggelamkan dirinya. 	 تڤوقن ڬموروه دان سورق-سوراي ايت باڬاي منڠڬلمكن ديريڽ.
Perlahan-lahan air matanya mengalir. 	 ڤرلاهن-لاهن اءير ماتڽ مڠالير.
Dia tidak pernah merasa selemah ini. 	 دي تيدق ڤرنه مراسا سلمه اين.
Ternyata apa yang sering diungkapkan oleh orang ramai bukan sekadar cerita. 	 ترڽات اڤ يڠ سريڠ دأوڠكڤكن اوليه اورڠ راماي بوكن سقدر چريتا.
Jauh beza antara kekuatannya dan Nirnama. 	 جاءوه بيذا انتارا كقواتنڽ دان نيرنام.
Sungguh berani dia mencabar pendekar tanpa nama itu. 	 سوڠڬوه براني دي منچابر ڤنديكر تنڤا نام ايت.
Dia merasakan dirinya bahan jenaka semata. 	 دي مراساكن ديريڽ باهن جناک سمات.
Tiba-tiba, dia terasa pipinya ditekap sesuatu. 	 تيبا٢، دي تراس ڤيڤيڽ دتكڤ سسواتو.
Nirnama sedang melutut di sisinya. 	 نيرنام سدڠ ملوتوت دسيسيڽ.
Matanya membulat. 	 ماتڽ ممبولت.
Wajahnya terasa hangat. 	 واجهڽ تراس هاڠت.
Lelaki berparut itu sedang menekapkan lipatan kain, menyeka air matanya. 	 للاكي برڤاروت ايت سدڠ منكڤكن ليڤتن كاءين، مڽک اءير ماتڽ.
Tiada apa perlu ditangisi. 	 تياد اڤ ڤرلو دتاڠيسي.
Setiap kita ada peranan berbeza. 	 ستياڤ كيت اد ڤرانن بربيذا.
Kita wajar melengkapi, bukan saling menandingi. 	 كيت واجر ملڠكڤي، بوكن ساليڠ مننديڠي.
Jiwa Cendana bagaikan dibelai bayu bersalju. 	 جيوا چندانا باڬايكن دبلاي بايو برثلجو.
Matanya tambah berkaca. 	 ماتڽ تمبه بركاچ.
Sedan mulai kedengaran dari rongga. 	 سدان مولاءي كدڠرن دري روڠݢ.
Perlahan-lahan dia mengangguk. 	 ڤرلاهن-لاهن دي مڠڠڬوق.
Terima kasih!  Angin sepoi-sepoi bahasa menyapu wajah, memandangkan bahtera tidak berlayar terlalu laju pada ketika ini. 	 تريما كاسيه!  اڠين سڤوي٢ بهاس مڽاڤو واجه، ممندڠكن بهترا تيدق برلاير ترلالو لاجو ڤد كتيک اين.
Cuaca juga baik-baik sahaja, cerah dan tenang, juga tidak terlalu terik kerana awan gemawan nipis memenuhi dada langit nan membiru lembut. 	 چواچ جوݢ باءيق٢ سهاج، چره دان تنڠ، جوݢ تيدق ترلالو تريق كران اون ڬماون نيڤيس ممنوهي دادا لاڠيت نن ممبيرو لمبوت.
Nadim benar-benar menikmati belaian bayu laut ke seluruh tubuh. 	 نديم بنر٢ منعمتي بلاين بايو لاءوت كسلوروه توبوه.
Bau asin lautan seakan haruman yang bakal dirindui. 	 باو اسين لاءوتن سأكن هارومن يڠ باكل دريندوءي.
Dari kejauhan, kelihatan Pelabuhan Senari, tempat mereka bakal berlabuh tidak lama lagi. 	 دري كجاءوهن، كليهتن ڤلابوهن سناري، تمڤت مريک باكل برلابوه تيدق لاما لاڬي.
Dari sini sudah kelihatan sibuknya pelabuhan tersebut dan betapa megahnya ia. 	 دري سيني سوده كليهتن سيبوقڽ ڤلابوهن ترسبوت دان بتاڤ مڬهڽ اي.
Tidak kalah dengan Pelabuhan Batu Sawar. 	 تيدق كاله دڠن ڤلابوهن باتو ساور.
Kita sudah hampir sampai, Nirnama!  Nirnama yang berdiri di sebelah Nadim sekadar mengangguk, sambil bibirnya bergerak-gerak. 	 كيت سوده همڤير سمڤاي، نيرنام!  نيرنام يڠ برديري دسبله نديم سقدر مڠڠڬوق، سمبيل بيبيرڽ برڬرق-ڬرق.
Hah, apa yang engkau kumat-kamitkan itu?  Memuji Allah dan menyucikan-Nya. 	 هاه، اڤ يڠ اڠكاو كومت-كاميتكن ايت؟  مموجي الله دان مڽوچيكنڽ.
Kenapa engkau tak pernah lepas daripada berbuat demikian?  Hanya dengan mengingati Allah, hati menjadi tenang. 	 كناڤ اڠكاو تق ڤرنه لڤس درڤد بربوات دمكين؟  هاڽ دڠن مڠيڠتي الله، هاتي منجادي تنڠ.
Nadim menarik bibir. 	 نديم مناريق بيبير.
Engkau tak percaya yang menjaga perjalanan kita sepanjang samudera luas adalah penjaga laut yang berbelas kasihan? Engkau tak nampak sekian banyak orang kaya di sini memberikan pengeras kepada penjaga lautan, meminta keselamatan?  Senyuman nipis menghiasi bibir Nirnama. 	 اڠكاو تق ڤرچاي يڠ منجاݢ ڤرجالنن كيت سڤنجڠ سامودرا لواس اداله ڤنجاݢ لاءوت يڠ بربلس كاسيهن؟ اڠكاو تق نمڤق سكين باڽق اورڠ كاي دسيني ممبريكن ڤڠرس كڤد ڤنجاݢ لاءوتن، ممينتا كسلامتن؟  سڽومن نيڤيس مڠهياسي بيبير نيرنام.
Tiada penjaga buat orang beriman selain Allah subhanahu wa taala. 	 تياد ڤنجاݢ بوات اورڠ برإيمان سلاءين الله سبحانه وتعالى.
Bagaimana engkau yakin Allah yang menjaga kita?  Senyuman Nirnama melebar. 	 باڬايمان اڠكاو يقين الله يڠ منجاݢ كيت؟  سڽومن نيرنام مليبر.
Kerana makhluk mustahil sentiasa dapat menjaga makhluk. 	 كران مخلوق مستحيل سنتياس داڤت منجاݢ مخلوق.
Penjaga laut bukan sebarang makhluk!  Engkau pernah melihat penjaga makhluk?  Nadim terdiam. 	 ڤنجاݢ لاءوت بوكن سبارڠ مخلوق!  اڠكاو ڤرنه مليهت ڤنجاݢ مخلوق؟  نديم ترديام.
Demikian datuk nenek dan penjaga belantara. 	 دمكين داتوق نينيق دان ڤنجاݢ بلنتارا.
Engkau pernah melihat mereka?  Engkau juga tak pernah melihat Allah, bukan? Nadim tersengih. 	 اڠكاو ڤرنه مليهت مريک؟  اڠكاو جوݢ تق ڤرنه مليهت الله، بوكن؟ نديم ترسڠيه.
Nirnama ketawa kecil. 	 نيرنام كتاوا كچيل.
Ya. 	 يا.
Tetapi Allah mendatangkan Rasul, bersamanya al-Quran. 	 تتاڤي الله منداتڠكن رسول، برسامڽ القرءان.
Dari sana, petunjuk bermula. 	 دري سان، ڤتونجوق برمولا.
Dari situ, kita belajar. 	 دري سيتو، كيت بلاجر.
Apa yang penjaga belantara dan laut, datuk, nenek pernah datangkan kepada orang-orang yang mempercayainya?  Terkebil-kebil Nadim apabila menjadi mangsa pertanyaan Nirnama. 	 اڤ يڠ ڤنجاݢ بلنتارا دان لاءوت، داتوق، نينيق ڤرنه داتڠكن كڤد اورڠ٢ يڠ ممڤرچاياءيڽ؟  تركبيل-كبيل نديم اڤابيلا منجادي مڠسا ڤرتاڽاءن نيرنام.
Lelaki berparut itu senyum segaris seraya perlahan-lahan menepuk belakang tubuh budak itu. 	 للاكي برڤاروت ايت سڽوم سڬاريس سرايا ڤرلاهن-لاهن منڤوق بلاكڠ توبوه بودق ايت.
Engkau budak bijak, Nadim. 	 اڠكاو بودق بيجق، نديم.
Gunalah akal. 	 ڬوناله عقل.
Lihatlah seluruh alam ini. 	 ليهتله سلوروه عالم اين.
Bagaimana tidak cacamarbanya ia dan saling melengkapi, bergerak seiring berkhidmat untuk manusia. 	 باڬايمان تيدق چاچامرباڽ اي دان ساليڠ ملڠكڤي، برڬرق سإيريڠ برخدمت اونتوق ماءنسي.
Apakah mungkin ada Tuhan yang berbeza-beza, sekian mengawal itu, sekian mengawal ini? Jika benar, cacamarbalah segala. 	 اڤاكه موڠكين اد توهن يڠ بربيذا-بيذا، سكين مڠاول ايت، سكين مڠاول اين؟ جک بنر، چاچامرباله سڬالا.
Kesempurnaan yang kita tatapi semua ini datang dari Tuhan yang Esa. 	 كسمڤورناءن يڠ كيت تاتاڤي سموا اين داتڠ دري توهن يڠ اسا.
Betullah. 	 بتوله.
Nirnama memandang Nadim. 	 نيرنام ممندڠ نديم.
Engkau jarang berbicara panjang. 	 اڠكاو جارڠ بربيچارا ڤنجڠ.
Tapi kalau engkau panjang bicara, boleh buat orang sakit hati mendengarnya. 	 تاڤي كالاو اڠكاو ڤنجڠ بيچارا، بوليه بوات اورڠ ساكيت هاتي مندڠرڽ.
Nadim menyiku Nirnama. 	 نديم مڽيكو نيرنام.
Mereka berdua tertawa. 	 مريک بردوا ترتاوا.
Nirnama jarang berbicara panjang. 	 نيرنام جارڠ بربيچارا ڤنجڠ.
Namun, Nadim perasan pendekar berparut itu hanya akan berbicara hal-hal yang dirasakannya bermanfaat. 	 نامون، نديم ڤراسن ڤنديكر برڤاروت ايت هاڽ اكن بربيچارا حال٢ يڠ دراسكنڽ برمنفعة.
Nirnama tidak pernah melayan sembang-sembang kosong. 	 نيرنام تيدق ڤرنه ملاين سمبڠ٢ كوسوڠ.
Bibirnya hanya akan bergerak-gerak berzikir mengingati dan memuji Allah. 	 بيبيرڽ هاڽ اكن برڬرق-ڬرق برذيكير مڠيڠتي دان مموجي الله.
Tetapi apabila ada perkara yang dirasakan bermakna, mahu diterangkan olehnya, Nirnama boleh berbicara petah dalam suatu tempoh yang lama. 	 تتاڤي اڤابيلا اد ڤركارا يڠ دراسكن برمعنا، ماهو دترڠكن اوليهڽ، نيرنام بوليه بربيچارا ڤيته دالم سواتو تيمڤوه يڠ لاما.
Kalian begitu mesra. 	 كالين بڬيتو مسرا.
Apakah kalian adik-beradik?  Soalan itu membuatkan Nadim dan Nirnama sama-sama menoleh ke belakang. 	 اڤاكه كالين اديق-براديق؟  سوءالن ايت ممبواتكن نديم دان نيرنام سام٢ منوليه كبلاكڠ.
Kelihatan Cendana mengukir senyuman manis, menambah seri kejelitaannya. 	 كليهتن چندانا مڠوكير سڽومن مانيس، منمبه سري كجليتاءنڽ.
Wajah Nadim bertukar girang, manakala Nirnama cepat-cepat mengalihkan pandangan kembali ke laut. 	 واجه نديم برتوكر  ڬيرڠ، مانكالا نيرنام چڤت٢ مڠاليهكن ڤندڠن كمبالي كلاءوت.
Hah, Cik Cendana. 	 هاه، چيق چندانا.
Mari sertai kami. 	 ماري سرتاءي كامي.
Sekadar memenuhi masa sementara tiba di pelabuhan. 	 سقدر ممنوهي ماس سمنتارا تيبا دڤلابوهن.
Cendana perlahan-lahan bergerak ke sisi Nadim. 	 چندانا ڤرلاهن-لاهن برڬرق كسيسي نديم.
Budak nakal itu berada di tengah-tengah, antara dia dan Nirnama. 	 بودق ناكل ايت براد دتڠه-تڠه، انتارا دي دان نيرنام.
Ketiga-tiganya berdiri di sisi penghadang bahtera yang memisahkan mereka dengan lautan maha luas. 	 كتيݢا-تيڬڽ برديري دسيسي ڤڠهادڠ بهترا يڠ مميسهكن مريک دڠن لاءوتن مها لواس.
Suasana diserkup sepi buat beberapa ketika. 	 سواسان دسركوڤ سڤي بوات ببراڤ كتيک.
Hanya bunyi deburan ombak menghempas badan bahtera mengisi pendengaran. 	 هاڽ بوڽي دبورن اومبق مڠهمڤس بادن بهترا مڠيسي ڤندڠرن.
Cik Cendana sudah cukup berehat? Nadim seperti biasa, tidak senang berdiam diri terlalu lama. 	 چيق چندانا سوده چوكوڤ بريحت؟ نديم سڤرتي بياسا، تيدق سنڠ برديام ديري ترلالو لاما.
Ah, terima kasih, Nadim. 	 اه، تريما كاسيه، نديم.
Aku sudah mendapatkan kerehatan yang cukup. 	 اكو سوده منداڤتكن كريهتن يڠ چوكوڤ.
Nirnama berbelas kasihan kepadaku, mujur tumbukannya tidak menyentuh tubuh. 	 نيرنام بربلس كاسيهن كڤدكو، موجور تومبوقنڽ تيدق مڽنتوه توبوه.
Cendana mengerling ke arah Nirnama yang kekal memaku pandangan ke lautan luas. 	 چندانا مڠرليڠ كأره نيرنام يڠ ككل مماكو ڤندڠن كلاءوتن لواس.
Menyedari pandangan Cendana tidak berbalas, Nadim tersengih. 	 مڽدري ڤندڠن چندانا تيدق بربالس، نديم ترسڠيه.
Jangan terasa hati, Cik Cendana. 	 جاڠن تراس هاتي، چيق چندانا.
Nirnama memang tidak pandai bergaul. 	 نيرنام ميمڠ تيدق ڤنداي برڬاءول.
Cendana tertawa kecil sambil mengangguk perlahan. 	 چندانا ترتاوا كچيل سمبيل مڠڠڬوق ڤرلاهن.
Kami bukan adik-beradik. 	 كامي بوكن اديق-براديق.
Aku datang dari Perkampungan Medini. 	 اكو داتڠ دري ڤركامڤوڠن مديني.
Nirnama membebaskan kami daripada cengkaman Bagak Durjana. 	 نيرنام ممبيبسكن كامي درڤد چڠكمن باڬق دورجان.
Aku mengekori Nirnama kerana mahu mendalami kesaktiannya. 	 اكو مڠيكوري نيرنام كران ماهو مندالمي كسقتينڽ.
Wah. 	 اوه.
Jadi, sudah berapa lama engkau bersama Nirnama?  Sekitar dua minggu. 	 جادي، سوده براڤ لاما اڠكاو برسام نيرنام؟  سكيتر دوا ميڠڬو.
Nadim mencongak dengan jari. 	 نديم منچوڠق دڠن جاري.
Betul? Nirnama disikunya. 	 بتول؟ نيرنام دسيكوڽ.
Nirnama mengangguk perlahan. 	 نيرنام مڠڠڬوق ڤرلاهن.
Bibirnya kembali bergerak-gerak seperti biasa. 	 بيبيرڽ كمبالي برڬرق-ڬرق سڤرتي بياسا.
Apa kesaktian Nirnama yang telah engkau dalami? Cendana melirik ke arah Nirnama walaupun soalan ditujukan kepada Nadim. 	 اڤ كسقتين نيرنام يڠ تله اڠكاو دالمي؟ چندانا مليريق كأره نيرنام والاوڤون سوءالن دتوجوكن كڤد نديم.
Nadim menggaru belakang kepala yang tidak gatal sambil tersengih-sengih. 	 نديم مڠڬارو بلاكڠ كڤالا يڠ تيدق ڬتل سمبيل ترسڠيه-سڠيه.
Dia terlalu berahsia. 	 دي ترلالو براهسيا.
Selain ibadahnya, aku tidak tahu apa rahsia kekuatan Nirnama. 	 سلاءين عبادهڽ، اكو تيدق تاهو اڤ رهسيا كقواتن نيرنام.
Dia kedekut untuk berkongsi. 	 دي كدكوت اونتوق بركوڠسي.
Sekali lagi Nirnama disikunya. 	 سكالي لاڬي نيرنام دسيكوڽ.
Cendana tertawa. 	 چندانا ترتاوا.
Pandangannya masih terpaku pada Nirnama. 	 ڤندڠنڽ ماسيه ترڤاكو ڤد نيرنام.
Dia terlihat segaris senyuman menghiasi bibir Nirnama. 	 دي ترليهت سڬاريس سڽومن مڠهياسي بيبير نيرنام.
Manis sekali. 	 مانيس سكالي.
Selepas pertarungan mereka, dia hanya berbaring. 	 سلڤس ڤرتاروڠن مريک، دي هاڽ برباريڠ.
Tubuhnya terasa begitu ngilu dan nyeri, bagaikan membengkak seluruh badan. 	 توبوهڽ تراس بڬيتو ڠيلو دان ڽري، باڬايكن ممبڠكق سلوروه بادن.
Padahal, tidak ada lebam atau kecederaan yang kelihatan. 	 ڤدحال، تيدق اد لبم اتاو كچدراءن يڠ كليهتن.
Juga tidak dirasai sebarang kecederaan dalaman. 	 جوݢ تيدق دراس سبارڠ كچدراءن دالمن.
Seni silat yang digunakan oleh Nirnama tidak pernah dilihatnya. 	 سني سيلت يڠ دڬوناكن اوليه نيرنام تيدق ڤرنه دليهتڽ.
Tidak hairanlah andai ramai menganggap Nirnama ada kesaktian. 	 تيدق حيرانله انداي راماي مڠڠڬڤ نيرنام اد كسقتين.
Sebagai seorang srikandi dan pengamal ilmu persilatan, Cendana tahu bahawa apa yang dipamerkan oleh Nirnama merupakan satu kemahiran, bukan satu kesaktian atau sihir. 	 سباڬاي سأورڠ سريكندي دان ڤڠعمل علمو ڤرسيلتن، چندانا تاهو بهاوا اڤ يڠ دڤاميركن اوليه نيرنام مروڤاكن ساتو كماهيرن، بوكن ساتو كسقتين اتاو سيحير.
Insan itu telah berlatih dengan latihan yang pastinya berat dan hebat, sehingga mampu melepaskan tumbukan pantas penuh berkuasa seperti semalam. 	 انسان ايت تله برلاتيه دڠن لاتيهن يڠ ڤستيڽ برت دان هيبت، سهيڠݢ ممڤو ملڤسكن تومبوقن ڤانتس ڤنوه بركواس سڤرتي سمالم.
Kalaulah tumbukan itu menyentuh tubuhnya, sudah pasti dia tidak akan mampu untuk berdiri seperti hari ini. 	 كالاوله تومبوقن ايت مڽنتوه توبوهڽ، سوده ڤستي دي تيدق اكن ممڤو اونتوق برديري سڤرتي هاري اين.
Cik Cendana, mustahil menaiki bahtera ini semata-mata untuk bertarung dengan Nirnama. 	 چيق چندانا، مستحيل مناءيقي بهترا اين سماتا-مات اونتوق برتاروڠ دڠن نيرنام.
Bukan kecil bayarannya. 	 بوكن كچيل بايرنڽ.
Atau, apakah itu satu-satunya tujuan Cik Cendana? Nadim  menukar haluan perbualan. 	 اتاو، اڤاكه ايت ساتو-ساتوڽ توجوان چيق چندانا؟ نديم منوكر هلوان ڤربوالن.
Aku sememangnya mahu ke Kerajaan Serawa. 	 اكو سميمڠڽ ماهو ككراجاءن سراوا.
Aku telah menempah tempat di atas bahtera ini sebelum kalian hadir di Pelabuhan Batu Sawar lagi. 	 اكو تله منمڤه تمڤت دأتس بهترا اين سبلوم كالين حاضر دڤلابوهن باتو ساور لاڬي.
Oh, jika boleh dikongsi, apa tujuan Cik Cendana ke Kerajaan Serawa ini?   Melihat Nadim yang begitu ingin tahu, Cendana tertawa lagi. 	 اوه، جک بوليه دكوڠسي، اڤ توجوان چيق چندانا ككراجاءن سراوا اين؟  مليهت نديم يڠ بڬيتو ايڠين تاهو، چندانا ترتاوا لاڬي.
Memandang Nirnama yang berat mulut dan Nadim yang kuat bercakap itu, dia cuba membayangkan bagaimana mereka berdua menjalani urusan sehari-hari. 	 ممندڠ نيرنام يڠ برت مولوت دان نديم يڠ كوات برچاكڤ ايت، دي چوبا ممبايڠكن باڬايمان مريک بردوا منجالني اوروسن سهاري-هاري.
Cendana menggeleng pula. 	 چندانا مڠڬيليڠ ڤولا.
Hah, kenapa? Aku tidak boleh tahu? Nadim separa mendesak. 	 هاه، كناڤ؟ اكو تيدق بوليه تاهو؟ نديم سڤارا مندسق.
Bukan, aku sekadar tercuit hati melihat kesungguhan engkau berbicara. 	 بوكن، اكو سقدر ترچوءيت هاتي مليهت كسوڠڬوهن اڠكاو بربيچارا.
Nadim ketawa sambil menggaru belakang kepalanya. 	 نديم كتاوا سمبيل مڠڬارو بلاكڠ كڤالاڽ.
Aku ke mari untuk menyertai Sayembara 100 Pendekar yang dianjurkan oleh Puteri Santubong, salah seorang pemerintah Kerajaan Serawa. 	 اكو كماري اونتوق مڽرتاءي سايمبارا 100 ڤنديكر يڠ دانجوركن اوليه ڤوتري سنتوبوڠ، ساله سأورڠ ڤمرينته كراجاءن سراوا.
Hah, Kerajaan Serawa ada lebih daripada seorang pemerintah?  Cendana mengangguk sebelum melirik ke arah Nirnama. 	 هاه، كراجاءن سراوا اد لبيه درڤد سأورڠ ڤمرينته؟  چندانا مڠڠڬوق سبلوم مليريق كأره نيرنام.
Kali ini, dia melihat Nirnama mengilas pandang kepadanya. 	 كالي اين، دي مليهت نيرنام مڠيلس ڤندڠ كڤدڽ.
Namun, sebentar cuma. 	 نامون، سبنتر چوما.
Pendekar berparut itu cepat-cepat melarikan pandangan ke lautan luas. 	 ڤنديكر برڤاروت ايت چڤت٢ ملاريكن ڤندڠن كلاءوتن لواس.
Cendana tersenyum sendiri. 	 چندانا ترسڽوم سنديري.
Kerajaan Serawa asalnya diperintah oleh Raja Kayangan Dewata Mulya, selama hampir satu abad memandangkan umurnya begitu panjang dan dirinya sentiasa sihat. 	 كراجاءن سراوا اصلڽ دڤرينته اوليه راج كايڠن ديواتا موليا، سلاما همڤير ساتو ابد ممندڠكن عمورڽ بڬيتو ڤنجڠ دان ديريڽ سنتياس صيحت.
Dewata Mulya mempunyai banyak anak hasil perkahwinan dengan banyak isteri dan gundik, tetapi anak-anaknya semua tidak berumur panjang. 	 ديواتا موليا ممڤوڽاءي باڽق انق حاصيل ڤركهوينن دڠن باڽق استري دان ڬونديق، تتاڤي انق-انقڽ سموا تيدق برعمور ڤنجڠ.
Pada tahun-tahun akhir hidupnya, dia dikurniakan sepasang kembar hasil perkahwinan terakhir. 	 ڤد تاهون٢ اخير هيدوڤڽ، دي دكورنياكن سڤسڠ كمبر حاصيل ڤركهوينن تراخير.
Puteri Sejinjang dan Puteri Santubong. 	 ڤوتري سجينجڠ دان ڤوتري سنتوبوڠ.
Srikandi jelita itu melepaskan pandangan ke arah Pelabuhan Senari yang berbalam-balam dari kejauhan. 	 سريكندي جليتا ايت ملڤسكن ڤندڠن كأره ڤلابوهن سناري يڠ بربالم-بالم دري كجاءوهن.
Hanya gunung-ganang yang kelihatan. 	 هاڽ ڬونوڠ-ڬانڠ يڠ كليهتن.
Puteri Sejinjang dan Puteri Santubong hidup melepasi umur 15 tahun. 	 ڤوتري سجينجڠ دان ڤوتري سنتوبوڠ هيدوڤ ملڤسي عمور 15 تاهون.
Lalu, Dewata Mulya membahagikan Kerajaan Serawa kepada dua, memberi peluang setiap puterinya menjadi penguasa. 	 لالو، ديواتا موليا ممبهاڬيكن كراجاءن سراوا كڤد دوا، ممبري ڤلواڠ ستياڤ ڤوتريڽ منجادي ڤڠواسا.
Puteri Sejinjang mendapat separuh, Puteri Santubong mendapat separuh. 	 ڤوتري سجينجڠ منداڤت سڤاروه، ڤوتري سنتوبوڠ منداڤت سڤاروه.
Namun, kedua-duanya masih berpusat di Kuching, kota utama Kerajaan Serawa. 	 نامون، كدوا-دواڽ ماسيه برڤوست دكوچيڠ، كوتا اوتام كراجاءن سراوا.
Setiap seorang membina istana di gunung yang berbeza. 	 ستياڤ سأورڠ ممبينا ايستان دڬونوڠ يڠ بربيذا.
Cendana memanjangkan tangan, menuding ke sebuah gunung besar yang paling hampir dengan lautan. 	 چندانا ممنجڠكن تاڠن، منونديڠ كسبواه ڬونوڠ بسر يڠ ڤاليڠ همڤير دڠن لاءوتن.
Itu Gunung Santubong. 	 ايت ڬونوڠ سنتوبوڠ.
Di lerengnya, Istana Puteri Santubong. 	 دليريڠڽ، ايستان ڤوتري سنتوبوڠ.
Pelabuhan Senari berada di bawah kekuasaannya. 	 ڤلابوهن سناري براد دباوه ككواساءنڽ.
Nadim terangguk-angguk, seronok mendengar perkongsian Cendana. 	 نديم تراڠڬوق-اڠڬوق، سرونوق مندڠر ڤركوڠسين چندانا.
Nirnama membisu, tetapi sebenarnya dia juga khusyuk mendengar. 	 نيرنام ممبيسو، تتاڤي سبنرڽ دي جوݢ خشوع مندڠر.
Sekali-sekala dia melirik ke arah Cendana. 	 سكالي-سكالا دي مليريق كأره چندانا.
Sekali-sekala juga, pandangan mereka akan bertaut. 	 سكالي-سكالا جوݢ، ڤندڠن مريک اكن برتاءوت.
Setiap kali itu berlaku, Nirnama akan pantas  melarikan pandangannya. 	 ستياڤ كالي ايت برلاكو، نيرنام اكن ڤانتس ملاريكن ڤندڠنڽ.
Segalanya berjalan dengan baik dan harmoni, sehinggalah satu waktu pada lima tahun yang lalu setelah kemangkatan Dewata Mulya, dua puteri itu tiba-tiba berpatah arang berkerat rotan dan saling bercakaran. 	 سڬالاڽ برجالن دڠن باءيق دان هرموني، سهيڠڬله ساتو وقتو ڤد ليم تاهون يڠ لالو ستله كمڠكتن ديواتا موليا، دوا ڤوتري ايت تيبا٢ برڤاته ارڠ بركرات روتن دان ساليڠ برچاكرن.
Mengapa? Nadim pantas bertanya. 	 مڠاڤ؟ نديم ڤانتس برتاڽ.
Khabar bertiup bahawa perseteruan berlaku akibat cinta. 	 خبر برتيوڤ بهاوا ڤرستروان برلاكو عاقبة چينتا.
Cendana melirik ke arah Nirnama. 	 چندانا مليريق كأره نيرنام.
Pandangan mereka bertaut buat kesekian kalinya. 	 ڤندڠن مريک برتاءوت بوات كسكين كاليڽ.
Hah, cinta?  Seorang putera, katanya dari kayangan, telah turun dan mahu menetap di Kerajaan Serawa. 	 هاه، چينتا؟  سأورڠ ڤوترا، كاتڽ دري كايڠن، تله تورون دان ماهو منتڤ دكراجاءن سراوا.
Dua puteri jatuh hati dan merebut cinta sang putera. 	 دوا ڤوتري جاتوه هاتي دان مربوت چينتا سڠ ڤوترا.
Pergaduhan meleret sehingga kekuasaan Kerajaan Serawa benar-benar terpisah dua. 	 ڤرڬادوهن مليريت سهيڠݢ ككواساءن كراجاءن سراوا بنر٢ ترڤيسه دوا.
Dua puteri saling berperang sesama sendiri. 	 دوا ڤوتري ساليڠ برڤرڠ سسام سنديري.
Hah, perang saudara!  Cendana mengangguk-angguk. 	 هاه، ڤرڠ ساودارا!  چندانا مڠڠڬوق-اڠڬوق.
Kerajaan Serawa sudah lima tahun bergolak. 	 كراجاءن سراوا سوده ليم تاهون برڬولق.
Khabarnya, perang saudara ini telah sampai ke kemuncaknya. 	 خبرڽ، ڤرڠ ساودارا اين تله سمڤاي ككمونچقڽ.
Puteri Santubong menganjurkan Sayembara 100 Pendekar, untuk mengumpulkan pahlawan-pahlawan terbaik di serata alam, bagi menghabisi kembarnya dalam peperangan terakhir yang bakal berlangsung tidak lama lagi. 	 ڤوتري سنتوبوڠ مڠنجوركن سايمبارا 100 ڤنديكر، اونتوق مڠومڤولكن ڤهلاون٢ ترباءيق دسرات عالم، باڬي مڠهابيسي كمبرڽ دالم ڤڤرڠن تراخير يڠ باكل برلڠسوڠ تيدق لاما لاڬي.
Jadi Cik Cendana. 	 جادي چيق چندانا.
Aku mahu menjadi yang terhebat. 	 اكو ماهو منجادي يڠ ترهيبت.
Aku mahu membuktikan diri dalam sayembara tersebut. 	 اكو ماهو ممبوقتيكن ديري دالم سايمبارا ترسبوت.
Kemudian, aku akan mengepalai tentera Puteri Santubong, menumbangkan Puteri Sejinjang, seterusnya berpakat dengannya untuk menentang Jagat Suci. 	 كمودين، اكو اكن مڠڤالاءي تنترا ڤوتري سنتوبوڠ، منومبڠكن ڤوتري سجينجڠ، ستروسڽ برڤاكت دڠنڽ اونتوق مننتڠ جاڬت سوچي.
Kerajaan Serawa dan seluruh isinya akan mampu menggugat Jagat Suci. 	 كراجاءن سراوا دان سلوروه ايسيڽ اكن ممڤو مڠڬوڬت جاڬت سوچي.
Menarik, bukan. 	 مناريق، بوكن.
Suara Nirnama perlahan, tetapi cukup untuk membuatkan Cendana dan Nadim sama-sama memberikan perhatian. 	 سوارا نيرنام ڤرلاهن، تتاڤي چوكوڤ اونتوق ممبواتكن چندانا دان نديم سام٢ ممبريكن ڤرهاتين.
saat Jagat Suci pada kemuncak kuasa merajai Tanah Semenanjung, Kerajaan Serawa bergejolak hebat? Nirnama ini memusingkan tubuhnya, bersandar di penghadang. 	 ساعت جاڬت سوچي ڤد كمونچق كواس مراجاءي تانه سمننجوڠ، كراجاءن سراوا برڬجولق هيبت؟ نيرنام اين مموسيڠكن توبوهڽ، برسندر دڤڠهادڠ.
Cendana menyempitkan mata. 	 چندانا مڽمڤيتكن مات.
Apakah engkau tahu akan sesuatu?  Nadim mencekak pinggang. 	 اڤاكه اڠكاو تاهو اكن سسواتو؟  نديم منچكق ڤيڠڬڠ.
Hah, pasti ada sebab mengapa hala tuju engkau ialah Kerajaan Serawa, Nirnama! Dia bagai baru menyedari sesuatu. 	 هاه، ڤستي اد سبب مڠاڤ هالا توجو اڠكاو اياله كراجاءن سراوا، نيرنام! دي باڬاي بارو مڽدري سسواتو.
Tuan Nirnama! Cik Cendana!   Nirnama, Cendana dan Nadim sama-sama menoleh. 	 توان نيرنام! چيق چندانا!  نيرنام، چندانا دان نديم سام٢ منوليه.
Tanggang sedang menghampiri mereka sambil diiringi dua orang perempuan yang rupawan. 	 تڠڬڠ سدڠ مڠهمڤيري مريک سمبيل دإيريڠي دوا اورڠ ڤرمڤوان يڠ روڤاون.
Langkahannya diiringi tawa girang. 	 لڠكهنڽ دإيريڠي تاوا ڬيرڠ.
Aku begitu berbesar hati dengan kesudian kalian berdua bertarung semalam. 	 اكو بڬيتو بربسر هاتي دڠن كسودين كالين بردوا برتاروڠ سمالم.
Aku mendapat keuntungan berganda-ganda. 	 اكو منداڤت كأونتوڠن برڬندا-ڬندا.
Terima kasih!  Tanggang merapati Nirnama, meninggalkan pengiring-pengiringnya. 	 تريما كاسيه!  تڠڬڠ مراڤتي نيرنام، منيڠڬلكن ڤڠيريڠ-ڤڠيريڠڽ.
Bahu Nirnama ditepuknya kuat. 	 باهو نيرنام دتڤوقڽ قوات.
Nirnama tidak memberikan apa-apa tindak balas. 	 نيرنام تيدق ممبريكن اڤ٢ تيندق بالس.
Sekadar memerhati pedagang besar itu dengan pandangannya yang redup. 	 سقدر ممرهاتي ڤدڬڠ بسر ايت دڠن ڤندڠنڽ يڠ ردوڤ.
Ah, sudah pasti aku tidak mahu menjadi lading tajam sebelah. 	 اه، سوده ڤستي اكو تيدق ماهو منجادي لاديڠ تاجم سبله.
Hanya tahu menerima, tidak mahu berkongsi laba. 	 هاڽ تاهو منريما، تيدق ماهو بركوڠسي لابا.
Tanggang memandang pengiringnya. 	 تڠڬڠ ممندڠ ڤڠيريڠڽ.
Memberikan isyarat melalui gerakan kepala. 	 ممبريكن اشارت ملالوءي ڬرقن كڤالا.
Salah seorang perempuan itu bergerak menghampiri mereka. 	 ساله سأورڠ ڤرمڤوان ايت برڬرق مڠهمڤيري مريک.
Harumannya menusuk hidung Nadim. 	 هارومنڽ منوسوق هيدوڠ نديم.
Budak itu dapat melihat yang Nirnama tidak senang dengan haruman tersebut, menyisih hingga tubuhnya bertemu tubuh Nadim. 	 بودق ايت داڤت مليهت يڠ نيرنام تيدق سنڠ دڠن هارومن ترسبوت، مڽيسيه هيڠݢ توبوهڽ برتمو توبوه نديم.
Bibir Nirnama dilihatnya bergerak-gerak. 	 بيبير نيرنام دليهتڽ برڬرق-ڬرق.
Perempuan itu menyerahkan kepada Tanggang sebungkus kain yang kelihatan berat. 	 ڤرمڤوان ايت مڽرهكن كڤد تڠڬڠ سبوڠكوس كاءين يڠ كليهتن برت.
Ini bayaran aku untuk kalian berdua. 	 اين بايرن اكو اونتوق كالين بردوا.
Bungkusan kain itu dihulur kepada Nirnama. 	 بوڠكوسن كاءين ايت دهولور كڤد نيرنام.
Namun, pendekar berparut itu tidak pantas menyambut pemberian tersebut. 	 نامون، ڤنديكر برڤاروت ايت تيدق ڤانتس مڽمبوت ڤمبرين ترسبوت.
Nadim teringat yang Nirnama sehabis boleh tidak mahu menerima apa-apa daripada penduduk Perkampungan Medini setelah menumbangkan Bagak Durjana. 	 نديم ترايڠت يڠ نيرنام سهابيس بوليه تيدق ماهو منريما اڤ٢ درڤد ڤندودوق ڤركامڤوڠن مديني ستله منومبڠكن باڬق دورجان.
Nampak gayanya, Nirnama juga bakal menolak pemberian Orang Kaya Besar itu. 	 نمڤق ڬايڽ، نيرنام جوݢ باكل منولق ڤمبرين اورڠ كاي بسر ايت.
Pantas Nadim mencapai bungkusan tersebut. 	 ڤانتس نديم منچاڤاي بوڠكوسن ترسبوت.
Biar aku yang jagakan hadiah ini. 	 بيار اكو يڠ جاڬاكن هديه اين.
Terima kasih, Orang Kaya Besar. 	 تريما كاسيه، اورڠ كاي بسر.
Kami sangat hargai. 	 كامي ساڠت هرڬاي.
Nirnama memandang Nadim. 	 نيرنام ممندڠ نديم.
Pandangan mereka bertembung buat beberapa ketika. 	 ڤندڠن مريک برتمبوڠ بوات ببراڤ كتيک.
Nadim memberikan isyarat bahawa dia tetap berkeras mahu menerima hadiah itu. 	 نديم ممبريكن اشارت بهاوا دي تتڤ بركراس ماهو منريما هديه ايت.
Nirnama akhirnya mengalah, membiarkan sahaja. 	 نيرنام اخيرڽ مڠاله، ممبياركن سهاج.
Tanggang ketawa senang hati. 	 تڠڬڠ كتاوا سنڠ هاتي.
Nadim bermanis wajah memandang Tanggang. 	 نديم برمانيس واجه ممندڠ تڠڬڠ.
Wah, beratnya. 	 واه، برتڽ.
Apakah ini wang?  Ya benar. 	 اڤاكه اين واڠ؟  يا بنر.
Cukup untuk kalian membeli sebidang tanah! Tanggang mencekak pinggang. 	 چوكوڤ اونتوق كالين ممبلي سبيدڠ تانه! تڠڬڠ منچكق ڤيڠڬڠ.
Megah. 	 مڬه.
Orang Kaya Besar pula dapat berapa banyak? Cendana mencelah. 	 اورڠ كاي بسر ڤولا داڤت براڤ باڽق؟ چندانا منچله.
Ah, itu bukan urusan kalian, bukan? Pedagang itu ketawa keras. 	 اه، ايت بوكن اوروسن كالين، بوكن؟ ڤدڬڠ ايت كتاوا كراس.
Nyata, dia mendapat laba yang berkali ganda lebih besar. 	 ڽات، دي منداڤت لابا يڠ بركالي ڬندا لبيه بسر.
Tanggang menongkat tubuh dengan dua tangan diletakkan di atas penghadang bahtera. 	 تڠڬڠ منوڠكت توبوه دڠن دوا تاڠن دلتقكن دأتس ڤڠهادڠ بهترا.
Pandangan dilayarkan ke arah Pelabuhan Senari. 	 ڤندڠن دلايركن كأره ڤلابوهن سناري.
Aku sudah lama tidak kembali ke sini. 	 اكو سوده لاما تيدق كمبالي كسيني.
Hah, Orang Kaya Besar berasal dari sini?  Pedagang masyhur itu mengangguk. 	 هاه، اورڠ كاي بسر برأصل دري سيني؟  ڤدڬڠ مشهور ايت مڠڠڬوق.
Sudah terlalu lama. 	 سوده ترلالو لاما.
Dia melihat ke arah Nadim. 	 دي مليهت كأره نديم.
Engkau tahu, aku meninggalkan tempat ini dahulu pada usia seperti engkau, budak? Tubuhku juga sama besar dengan engkau sekarang. 	 اڠكاو تاهو، اكو منيڠڬلكن تمڤت اين دهولو ڤد اوسيا سڤرتي اڠكاو، بودق؟ توبوهكو جوݢ سام بسر دڠن اڠكاو سكارڠ.
Hah, biar betul, Orang Kaya Besar! Nadim melihat tubuhnya, sebelum memandang kembali Tanggang yang bertubuh besar lagi sasa. 	 هاه، بيار بتول، اورڠ كاي بسر! نديم مليهت توبوهڽ، سبلوم ممندڠ كمبالي تڠڬڠ يڠ برتوبوه بسر لاڬي ساس.
Ini hasil bergadang dan kerja keras. 	 اين حاصيل برڬادڠ دان كرجا كراس.
Pedagang itu terus ketawa sambil mempamerkan otot lengannya. 	 ڤدڬڠ ايت تروس كتاوا سمبيل ممڤاميركن اوتوت لڠنڽ.
Dia sempat mengangkat keningnya dua kali ke arah Cendana, bagaikan ingin memukau srikandi itu. 	 دي سمڤت مڠڠكت كنيڠڽ دوا كالي كأره چندانا، باڬايكن ايڠين مموكاو سريكندي ايت.
Cendana sekadar tersenyum kecil dan menggeleng. 	 چندانا سقدر ترسڽوم كچيل دان مڠڬيليڠ.
Baiklah. 	 باءيقله.
Aku sangat berharap kalian sudi mendapatkan lagi khidmatku kelak. 	 اكو ساڠت برهارڤ كالين سودي منداڤتكن لاڬي خدمتكو كلق.
Aku seronok dengan kehadiran kalian di bahteraku. 	 اكو سرونوق دڠن كحاضيرن كالين دبهتراكو.
Tanggang memandang Nirnama. 	 تڠڬڠ ممندڠ نيرنام.
Engkau seronok kerana dapat mempergunakan kami untuk mendapatkan laba. 	 اڠكاو سرونوق كران داڤت ممڤرڬوناكن كامي اونتوق منداڤتكن لابا.
Bicara Cendana itu membuatkan Tanggang mencebik. 	 بيچارا چندانا ايت ممبواتكن تڠڬڠ منچبيق.
Wang adalah kuasa. 	 واڠ اداله كواس.
Tanpa wang, kita takkan mampu berbuat apa-apa. 	 تنڤا واڠ، كيت تقكن ممڤو بربوات اڤ٢.
Mendengus kecil. 	 مندڠوس كچيل.
Dengan wang jugalah engkau berada di atas bahtera ini. 	 دڠن واڠ جوڬله اڠكاو براد دأتس بهترا اين.
Siapa yang berkata bahawa wang tidak mampu membeli bahagia, dia telah menipu sebenarnya! Pedagang itu menepuk-nepuk dadanya. 	 سياڤا يڠ بركات بهاوا واڠ تيدق ممڤو ممبلي بهاڬيا، دي تله منيڤو سبنرڽ! ڤدڬڠ ايت منڤوق-نڤوق داداڽ.
Nirnama kekal membisu. 	 نيرنام ككل ممبيسو.
Nadim tidak tahu hendak menambah apa, risau andai perbualan yang awalnya mesra akan bertukar menjadi lebih tegang. 	 نديم تيدق تاهو هندق منمبه اڤ، ريساو انداي ڤربوالن يڠ اولڽ مسرا اكن برتوكر منجادي لبيه تڬڠ.
Maafkan aku, Orang Kaya Besar, jika bicaraku menyinggung hatimu. 	 معافكن اكو، اورڠ كاي بسر، جک بيچاراكو مڽيڠڬوڠ هاتيمو.
Cendana sedikit menunduk. 	 چندانا سديكيت منوندوق.
Tanggang terbahak-bahak ketawa seraya menggeleng. 	 تڠڬڠ ترباهق-باهق كتاوا سرايا مڠڬيليڠ.
Kalian pasti mahu kembali ke Tanah Semenanjung, bukan? Jika mahu pulang bersama bahtera ini, aku akan berlayar tujuh hari dari hari ini. 	 كالين ڤستي ماهو كمبالي كتانه سمننجوڠ، بوكن؟ جک ماهو ڤولڠ برسام بهترا اين، اكو اكن برلاير توجوه هاري دري هاري اين.
Mungkin kita boleh aturkan sesuatu agar aku dapat mengaut keuntungan lagi? Dia terus ketawa. 	 موڠكين كيت بوليه اتوركن سسواتو اڬر اكو داڤت مڠاءوت كأونتوڠن لاڬي؟ دي تروس كتاوا.
Aku sedia memberikan kalian tempat jika kita dapat aturkan perkara tersebut!  Nirnama menggeleng. 	 اكو سديا ممبريكن كالين تمڤت جک كيت داڤت اتوركن ڤركارا ترسبوت!  نيرنام مڠڬيليڠ.
Nadim terkejut apabila Nirnama memberikan reaksi. 	 نديم تركجوت اڤابيلا نيرنام ممبريكن رياكسي.
Cendana hanya memandang pahlawan berparut itu. 	 چندانا هاڽ ممندڠ ڤهلاون برڤاروت ايت.
Tawa Orang Kaya Besar tersebut surut. 	 تاوا اورڠ كاي بسر ترسبوت سوروت.
Aku tidak mahu menjadi boneka orang. 	 اكو تيدق ماهو منجادي بونيكا اورڠ.
Jika jalan pulang adalah dengan berenang, maka itu akan aku lakukan. 	 جک جالن ڤولڠ اداله دڠن برنڠ، مک ايت اكن اكو لاكوكن.
Tanggang terpempan. 	 تڠڬڠ ترڤمڤن.
Nadim segera menyiku Nirnama, memberikan tentangan terhadap bicaranya. 	 نديم سڬرا مڽيكو نيرنام، ممبريكن تنتاڠن ترهادڤ بيچاراڽ.
Manakala Cendana pula menggaris senyuman pada bibirnya. 	 مانكالا چندانا ڤولا مڠڬاريس سڽومن ڤد بيبيرڽ.
Nirnama, aku mahu kembali ke bahtera ini dan segala nikmatnya. 	 نيرنام، اكو ماهو كمبالي كبهترا اين دان سڬالا نعمتڽ.
Nadim menekan suara. 	 نديم منكن سوارا.
Itu membuatkan Tanggang ketawa semula. 	 ايت ممبواتكن تڠڬڠ كتاوا سمولا.
Dengarlah bicara budak bijak ini, Tuan Nirnama. 	 دڠرله بيچارا بودق بيجق اين، توان نيرنام.
Mengapa mahu ditolak nikmat yang diberi? Hidup ini sekali cuma! Dia kemudian berpaling dan menjauh. 	 مڠاڤ ماهو دتولق نعمت يڠ دبري؟ هيدوڤ اين سكالي چوما! دي كمودين برڤاليڠ دان منجاءوه.
Jelas, Tanggang tidak mahu memanjangkan perbualan mereka. 	 جلس، تڠڬڠ تيدق ماهو ممنجڠكن ڤربوالن مريک.
Nampak nyata bahawa pegangan hidupnya berbeza benar dengan Nirnama dan Cendana. 	 نمڤق ڽات بهاوا ڤڬاڠن هيدوڤڽ بربيذا بنر دڠن نيرنام دان چندانا.
Nirnama, Cendana dan Nadim sama-sama menghantar Tanggang pergi dengan pandangan. 	 نيرنام، چندانا دان نديم سام٢ مڠهنتر تڠڬڠ ڤرڬي دڠن ڤندڠن.
Orang Kaya Besar itu menghilang di tengah-tengah khalayak manusia yang mula memenuhi bahagian atas bahtera. 	 اورڠ كاي بسر ايت مڠهيلڠ دتڠه-تڠه خلايق ماءنسي يڠ مولا ممنوهي بهاڬين اتس بهترا.
Nadim memandang Nirnama. 	 نديم ممندڠ نيرنام.
Engkau mahu pulang ke Tanah Semenanjung dengan berenang, engkau berenang seorang diri!  Mengapa? Penjaga laut tidak mahu bantu hantar engkau pulang?   Bulat mata Nadim dengan balasan Nirnama. 	 اڠكاو ماهو ڤولڠ كتانه سمننجوڠ دڠن برنڠ، اڠكاو برنڠ سأورڠ ديري!  مڠاڤ؟ ڤنجاݢ لاءوت تيدق ماهو بنتو هنتر اڠكاو ڤولڠ؟  بولت مات نديم دڠن بالسن نيرنام.
Cendana tertawa melihat ulah mereka berdua. 	 چندانا ترتاوا مليهت اوله مريک بردوا.
Dia menggeleng. 	 دي مڠڬيليڠ.
Apa tujuan sebenar engkau ke mari, Nirnama?   Nirnama membalas pertanyaan Cendana dengan senyuman nipis. 	 اڤ توجوان سبنر اڠكاو كماري، نيرنام؟  نيرنام ممبالس ڤرتاڽاءن چندانا دڠن سڽومن نيڤيس.
Membuatkan hati Cendana semakin bergelojak dengan rasa ingin tahu. 	 ممبواتكن هاتي چندانا سماكين برڬلوجق دڠن راس ايڠين تاهو.
Namun, Nirnama tidak mahu berbicara dan Cendana pula tidak mahu memaksa. 	 نامون، نيرنام تيدق ماهو بربيچارا دان چندانا ڤولا تيدق ماهو ممقسا.
Mereka sama-sama menghayati keindahan alam, memandang lautan luas serta gunung-ganang yang kukuh memasak bumi. 	 مريک سام مڠحياتي كإيندهن عالم، ممندڠ لاوءتن لواس سرتا ڬونوڠ-ڬانڠ يڠ كوكوه مماسق بومي.
Pelabuhan Senari semakin mendekat. 	 ڤلابوهن سناري سماكين مندكت.
Ah, beratnya hati mahu meninggalkan bahtera ini! Nadim menoleh ke belakang. 	 اه، برتڽ هاتي ماهو منيڠڬلكن بهترا اين! نديم منوليه كبلاكڠ.
Bahtera megah lagi besar itu mengisi pandangan. 	 بهترا مڬه لاڬي بسر ايت مڠيسي ڤندڠن.
Kesibukan di pelabuhan mulai terasa. 	 كسيبوقن دڤلابوهن مولاءي تراس.
Ada orang kaya lagi terhormat, dibantu orang suruhan mereka mengangkat segala barang dan peralatan. 	 اد اورڠ كاي لاڬي ترحرمت، دبنتو اورڠ سوروهن مريک مڠڠكت سڬالا بارڠ دان ڤرالتن.
Tidak kurang juga saudagar yang membawa barang dagangan yang tidak kurang sedikit. 	 تيدق كورڠ جوݢ سوداڬر يڠ ممباوا بارڠ داڬڠن يڠ تيدق كورڠ سديكيت.
Hiruk-pikuk sangat hingar kedengaran. 	 هيروق-ڤيكوق ساڠت هيڠر كدڠرن.
Nirnama, Nadim dan Cendana bertiga sahaja yang tidak membawa peralatan megah atau barangan yang banyak. 	 نيرنام، نديم دان چندانا برتيݢ سهاج يڠ تيدق ممباوا ڤرالتن مڬه اتاو بارڠن يڠ باڽق.
Ah, Cik Cendana, apakah kita akan berpisah di sini? Nadim memandang Cendana di sisi. 	 اه، چيق چندانا، اڤاكه كيت اكن برڤيسه دسيني؟ نديم ممندڠ چندانا دسيسي.
Dia sekali lagi berdiri di antara Nirnama dan Cendana. 	 دي سكالي لاڬي برديري دأتارا نيرنام دان چندانا.
Cendana memandang Nadim, kemudian melirik ke arah Nirnama. 	 چندانا ممندڠ نديم، كمودين مليريق كأره نيرنام.
Aku fikir, aku mahu mengubah haluan. 	 اكو فيكير، اكو ماهو مڠوبه هلوان.
Aku mahu mengembara bersama kalian. 	 اكو ماهو مڠمبارا برسام كالين.
Hah! Terbeliak mata Nadim. 	 هاه! تربلياق مات نديم.
Langkahan Nirnama mati tanpa sebarang mukadimah. 	 لڠكهن نيرنام ماتي تنڤا سبارڠ مقدمة.
Air mukanya berubah. 	 اءير موكاڽ براوبه.
Cendana tersenyum lebar. 	 چندانا ترسڽوم ليبر.
Mengapa?  Aku dapat merasakan yang kelana Nirnama bukanlah suatu perjalanan tanpa tujuan. 	 مڠاڤ؟  اكو داڤت مراساكن يڠ كلان نيرنام بوكنله سواتو ڤرجالنن تنڤا توجوان.
Engkau bukan sekadar membantu orang susah, bukan? Cendana melirik Nirnama. 	 اڠكاو بوكن سقدر ممبنتو اورڠ سوسه، بوكن؟ چندانا مليريق نيرنام.
Nirnama menundukkan pandangan, tidak mampu untuk bertaut mata dengan Cendana terlalu lama. 	 نيرنام منوندوقكن ڤندڠن، تيدق ممڤو اونتوق برتاءوت مات دڠن چندانا ترلالو لاما.
Kembaraku tidak sesuai berteman ramai. 	 كمبراكو تيدق سسواي برتمن راماي.
Tiga bukanlah terlalu banyak. 	 تيݢ بوكنله ترلالو باڽق.
Cendana pantas menjawab. 	 چندانا ڤانتس منجواب.
Hah, Nirnama, aku fikir ada bagusnya Cik Cendana bersama-sama kita. 	 هاه، نيرنام، اكو فيكير اد باڬوسڽ چيق چندانا برسام-سام كيت.
Dia srikandi hebat. 	 دي سريكندي هيبت.
Boleh membantu jika ada cabaran mendatang. 	 بوليه ممبنتو جک اد چابرن منداتڠ.
Tambahan, aku perlu teman berbual. 	 تمبهن، اكو ڤرلو تمن بربوال.
Nadim memandang Nirnama sebelum mengalihkan pandangan ke arah Cendana dan mengangkat ibu jari. 	 نديم ممندڠ نيرنام سبلوم مڠاليهكن ڤندڠن كأره چندانا دان مڠڠكت ايبو جاري.
Kening Nadim terangkat dua kali. 	 كنيڠ نديم تراڠكت دوا كالي.
Cendana tertawa kecil sebelum mengangguk. 	 چندانا ترتاوا كچيل سبلوم مڠڠڬوق.
Hembusan nafas kedengaran dari rongga Nirnama. 	 همبوسن نفس كدڠرن دري روڠݢ نيرنام.
Jelas, dia keberatan untuk bersetuju. 	 جلس، دي كبرتن اونتوق برستوجو.
Namun, belum sempat bibirnya bergerak untuk bersuara, satu jeritan kedengaran terlalu hampir dengan mereka bertiga. 	 نامون، بلوم سمڤت بيبيرڽ برڬرق اونتوق برسوارا، ساتو جريتن كدڠرن ترلالو همڤير دڠن مريک برتيݢ.
Tanggang, Tanggang!  Mereka bertiga serentak menoleh ke arah jeritan itu. 	 تڠڬڠ، تڠڬڠ!  مريک برتيݢ سرنتق منوليه كأره جريتن ايت.
Tidak jauh dari tempat mereka bertiga berdiri, kelihatan sepasang suami isteri yang berusia. 	 تيدق جاءوه دري تمڤت مريک برتيݢ برديري، كليهتن سڤاسڠ سوامي استري يڠ براوسيا.
Mereka berdua sedikit bongkok, berpakaian lusuh dan compang-camping, terkedek-kedek mendaki tangga bahtera. 	 مريک بردوا سديكيت بوڠكوق، برڤاكاين لوسوه دان چومڤڠ-چمڤيڠ، تركدق-كدق منداكي تڠݢ بهترا.
Tubuh pasangan itu juga agak berbau kurang enak. 	 توبوه ڤاسڠن ايت جوݢ اڬق برباءو كورڠ اينق.
Orang-orang kaya dan kehormat yang melihat pasangan itu mencebik dan menyisih. 	 اورڠ٢ كاي دان كحرمت يڠ مليهت ڤاسڠن ايت منچبيق دان مڽيسيه.
Jelas, mereka merasa jelek dan tidak menyenangi kehadiran pasangan tersebut. 	 جلس، مريک مراس جليق دان تيدق مڽنڠي كحاضيرن ڤاسڠن ترسبوت.
Kelihatan perempuan tua itu membawa sesuatu di dalam bungkusan. 	 كليهتن ڤرمڤوان توا ايت ممباوا سسواتو ددالم بوڠكوسن.
Kelihatan seperti batang buluh. 	 كليهتن سڤرتي باتڠ بولوه.
Huih, apa tu? Macam lemang. 	 هويه، اڤ تو؟ ماچم لمڠ.
Sedap sangat baunya. 	 سداڤ ساڠت باءوڽ.
Nadim menjilat sekitar bibirnya. 	 نديم منجيلت سكيتر بيبيرڽ.
Aku jangka itu Manuk Pansuh, makanan tradisi orang melayu di Kerajaan Serawa. 	 اكو جڠک ايت مانوق ڤنسوه، ماكنن تراديسي اورڠ ملايو دكراجاءن سراوا.
Tetapi mengapa mereka membawanya ke bahtera? Kenapa mereka menyeru nama Orang Kaya Besar Tanggang? Cendana memerhati penuh minat. 	 تتاڤي مڠاڤ مريک ممباواڽ كبهترا؟ كناڤ مريک مڽرو نام اورڠ كاي بسر تڠڬڠ؟ چندانا ممرهاتي ڤنوه مينت.
Manuk Pansuh, hah? Nadim masih memberikan perhatian kepada makanan tersebut. 	 مانوق ڤنسوه، هاه؟ نديم ماسيه ممبريكن ڤرهاتين كڤد ماكنن ترسبوت.
Ayam bersama ramuan khas, dimasak di dalam buluh. 	 ايم برسام راموان خاص، دماسق ددالم بولوه.
Seperti lemang. 	 سڤرتي لمڠ.
Cendana menambah. 	 چندانا منمبه.
Nirnama kekal membisu. 	 نيرنام ككل ممبيسو.
Hanya memandang dengan pandangannya yang redup. 	 هاڽ ممندڠ دڠن ڤندڠنڽ يڠ ردوڤ.
Tanggang, ini mak datang. 	 تڠڬڠ، اين مق داتڠ.
Bawa makanan kegemaran engkau, nak. 	 باوا ماكنن كڬمارن اڠكاو، نق.
Manuk Pansuh. 	 مانوق ڤنسوه.
Perempuan tua itu melaung sambil dibantu suaminya, mendaki anak-anak tangga bahtera. 	 ڤرمڤوان توا ايت ملاءوڠ سمبيل دبنتو سواميڽ، منداكي انق٢ تڠݢ بهترا.
Tanggang, kami datang mahu bertemumu. 	 تڠڬڠ، كامي داتڠ ماهو برتمومو.
Kami amat rindu akan dikau, wahai anakku. 	 كامي امت ريندو اكن دكاو، واهاي انقكو.
Lelaki tua pula melaung. 	 للاكي توا ڤولا ملاءوڠ.
Tersentuh hati Nadim. 	 ترسنتوه هاتي نديم.
Namun, dia bagaikan tidak senang melihat pasangan berusia emas itu terus melaung-laung, sedang orang ramai memandang jelek dan sinis terhadap mereka. 	 نامون، دي باڬايكن تيدق سنڠ مليهت ڤاسڠن براوسيا امس ايت تروس ملاءوڠ-لاءوڠ، سدڠ اورڠ راماي ممندڠ جليق دان سينيس ترهادڤ مريک.
Di manakah Orang Kaya Besar Tanggang? Panggillah dia! Nadim menjerit kepada pengawal di atas bahtera. 	 دمانكه اورڠ كاي بسر تڠڬڠ؟ ڤڠڬيلله دي! نديم منجريت كڤد ڤڠاول دأتس بهترا.
Apa yang kecoh-kecoh ini? Suara Tanggang kedengaran. 	 اڤ يڠ كچوه٢ اين؟ سوارا تڠڬڠ كدڠرن.
Orang Kaya Besar itu muncul bersama-sama sekumpulan orang kaya, yang merupakan tetamu kehormatnya. 	 اورڠ كاي بسر ايت مونچول برساما-سام سكومڤولن اورڠ كاي، يڠ مروڤاكن تتامو كحرمتڽ.
Tanggang! Pasangan suami isteri itu meluru ke arahnya. 	 تڠڬڠ! ڤاسڠن سوامي استري ايت ملورو كأرهڽ.
Berhenti! Langkahan mereka dihalang pengawal-pengawal bahtera. 	 برهنتي! لڠكهن مريک دهالڠ ڤڠاول٢ بهترا.
Tanggang, ini kami, nak. 	 تڠڬڠ، اين كامي، نق.
Ayah dan ibumu. 	 ايه دان ايبومو.
Rayu si ibu tua. 	 رايو سي ايبو توا.
Sudah terlalu lama kita terpisah, nak. 	 سوده ترلالو لاما كيت ترڤيسه، نق.
Engkau tidak pernah pulang. 	 اڠكاو تيدق ڤرنه ڤولڠ.
Apabila khabar engkau mahu kembali sampai kepada kami, kami terlalu gembira! Si ayah bersuara. 	 اڤابيلا خبر اڠكاو ماهو كمبالي سمڤاي كڤد كامي، كامي ترلالو ڬمبيرا! سي ايه برسوارا.
Kedua-duanya bersuara serak, dan mula berjuraian air mata. 	 كدوا-دواڽ برسوارا سراق، دان مولا برجوراين اءير مات.
Engkau sudah besar, nak. 	 اڠكاو سوده بسر، نق.
Begitu gagah dan perkasa. 	 بڬيتو ڬاڬه دان ڤركاس.
Ini mak bawakan makanan kegemaran engkau. 	 اين مق باواكن ماكنن كڬمارن اڠكاو.
Tanggang, anakku. 	 تڠڬڠ، انقكو.
Tidakkah engkau ingat betapa berseleranya engkau menikmati lepat manuk pansuh saban waktu?  Nadim, Cendana dan Nirnama membatu memerhatikan peristiwa tersebut. 	 تيدقكه اڠكاو ايڠت بتاڤ برسليراڽ اڠكاو منعمتي لڤت مانوق ڤنسوه سابن وقتو؟  نديم، چندانا دان نيرنام ممباتو ممرهاتيكن ڤريستيوا ترسبوت.
Apakah benar ini ibu dan ayahmu?  Aku sangka engkau datang daripada keturunan kehormat?  Siapa sangka Orang Kaya Besar Tanggang rupanya datang dari keluarga miskin. 	 اڤاكه بنر اين ايبو دان ايهمو؟  اكو سڠک اڠكاو داتڠ درڤد كتورونن كحرمت؟  سياڤا سڠ اورڠ كاي بسر تڠڬڠ روڤاڽ داتڠ دري كلوارݢ ميسكين.
Mengapa badan mereka sangat berbau? Jijik. 	 مڠاڤ بادن مريک ساڠت برباءو؟ جيجيق.
Makanan sedemikian merupakan kegemaranmu, Orang Besar Kaya Tanggang? Aku tidak menyangka. 	 ماكنن سدميكين مروڤاكن كڬمارانمو، اورڠ بسر كاي تڠڬڠ؟ اكو تيدق مڽڠک.
Demikian suara-suara orang kaya di sekeliling Tanggang. 	 دمكين سوارا٢ اورڠ كاي دسكليليڠ تڠڬڠ.
Dia yang tadinya berwajah terkejut, perlahan-lahan mula beriak jelek dan jijik terhadap pasangan berusia di hadapannya. 	 دي يڠ تاديڽ برواجه تركجوت، ڤرلاهن-لاهن مولا برياق جليق دان جيجيق ترهادڤ ڤاسڠن براوسيا دهادڤنڽ.
Kalian bukan ibu dan ayahku. 	 كالين بوكن ايبو دان ايهكو.
Mereka telah lama tiada. 	 مريک تله لاما تياد.
Aku bukan daripada keluarga miskin dan kotor sebagaimana kalian. 	 اكو بوكن درڤد كلوارݢ ميسكين دان كوتور سباڬايمان كالين.
Aku orang terhormat! Tanggang membentak. 	 اكو اورڠ ترحرمت! تڠڬڠ ممبنتق.
Aku tidak makan makanan sedemikian jijik!  Tanggang!  Si ibu tersentak manakala si bapa pula terpempan, terus mati bicara. 	 اكو تيدق ماكن ماكنن سدميكين جيجيق!  تڠڬڠ!  سي ايبو ترسنتق مانكالا سي باڤ ڤولا ترڤمڤن، تروس ماتي بيچارا.
Mereka cuba merapati Tanggang tetapi tetap dihadang oleh dua pengawal. 	 مريک چوبا مراڤتي تڠڬڠ تتاڤي تتڤ دهادڠ اوليه دوا ڤڠاول.
Cuba rasa dahulu makanan ini, nak. 	 چوبا راس دهولو ماكنن اين، نق.
Engkau akan dapati aku ibumu. 	 اڠكاو اكن داڤتي اكو ايبومو.
Rasanya tidak pernah berubah! Terketar-ketar perempuan tua itu menghulurkan bungkusan berisi buluh melepasi dua pengawal yang menghalangnya. 	 راسڽ تيدق ڤرنه براوبه! تركتر-كتر ڤرمڤوان توا ايت مڠهولوركن بوڠكوسن برإيسي بولوه ملڤسي دوا ڤڠاول يڠ مڠهالڠڽ.
Tanggang pantas menampar bungkusan tersebut, terpelanting buluh tersebut jatuh ke laut. 	 تڠڬڠ ڤانتس منمڤر بوڠكوسن ترسبوت، ترڤلنتيڠ بولوه ترسبوت جاتوه كلاءوت.
Mata pasangan berusia emas itu sama-sama terbeliak. 	 مات ڤاسڠن براوسيا امس ايت سام٢ تربلياق.
Aku sudah katakan, aku tidak gemar makanan sedemikian jijik! Suara Tanggang tinggi. 	 اكو سوده كاتاكن، اكو تيدق ڬمر ماكنن سدميكين جيجيق! سوارا تڠڬڠ تيڠڬي.
Aku bukan anak kalian. 	 اكو بوكن انق كالين.
Aku datang daripada keluarga terhormat!  Pasangan tua itu saling berpandangan. 	 اكو داتڠ درڤد كلوارݢ ترحرمت!  ڤاسڠن توا ايت ساليڠ برڤندڠن.
Riak wajah mereka jelas mewakili hati yang remuk. 	 رياق واجه مريک جلس مواكيلي هاتي يڠ رموق.
Perlahan-lahan air jernih mengalir pada sisi pipi Nadim. 	 ڤرلاهن-لاهن اءير جرنيه مڠالير ڤد سيسي ڤيڤي نديم.
Apa yang dilihatnya menyentuh kalbu. 	 اڤ يڠ دليهتڽ مڽنتوه قلبو.
Sebagai anak yatim piatu yang membesar tanpa kasih ibu dan ayah, apa yang sedang berlaku itu sangat merenggut jiwa. 	 سباڬاي انق يتيم ڤياتو يڠ ممبسر تنڤا كاسيه ايبو دان ايه، اڤ يڠ سدڠ برلاكو ايت ساڠت مرڠڬوت جيوا.
Apakah benar itu bukan ibu bapa Orang Kaya Besar Tanggang? Nadim memandang Nirnama. 	 اڤاكه بنر ايت بوكن ايبو باڤ اورڠ كاي بسر تڠڬڠ؟ نديم ممندڠ نيرنام.
Nirnama menjungkit bahu. 	 نيرنام منجوڠكيت باهو.
Dia tidak mengenali siapa ibu bapa Orang Kaya Besar tersebut. 	 دي تيدق مڠنالي سياڤا ايبو باڤ اورڠ كاي بسر ترسبوت.
Tambah pula, pertemuan pertamanya dengan Tanggang adalah di Pelabuhan Batu Sawar tempoh hari. 	 تمبه ڤولا، ڤرتموان ڤرتامڽ دڠن تڠڬڠ اداله دڤلابوهن باتو ساور تيمڤوه هاري.
Bagaimana mungkin dia mengenali ibu bapa pedagang masyhur tersebut. 	 باڬايمان موڠكين دي مڠنالي ايبو باڤ ڤدڬڠ مشهور ترسبوت.
Walaupun itu bukan ibu dan ayahnya yang sebenar, tidak wajar bersikap sedemikian. 	 والاوڤون ايت بوكن ايبو دان ايهڽ يڠ سبنر، تيدق واجر برسيكڤ سدميكين.
Bukankah sebaiknya berbudi bahasa. 	 بوكنكه سباءيقڽ بربودي بهاس.
Pasangan itu merupakan orang tua. 	 ڤاسڠن ايت مروڤاكن اورڠ توا.
Cendana bersuara. 	 چندانا برسوارا.
Nadim mengangguk-angguk sambil menyeka air mata. 	 نديم مڠڠڬوق-اڠڬوق سمبيل مڽک اءير مات.
Berambus kalian dari sini. 	 برمبوس كالين دري سيني.
Jangan kotori bahteraku! Tanggang bercekak pinggang. 	 جاڠن كوتوري بهتراكو! تڠڬڠ برچكق ڤيڠڬڠ.
Berambus. 	 برمبوس.
Jangan ganggu aku lagi!  Orang Kaya Besar itu kemudian meluru melepasi dua pengawalnya. 	 جاڠن ڬڠڬو اكو لاڬي!  اورڠ كاي بسر ايت كمودين ملورو ملڤسي دوا ڤڠاولڽ.
Tubuh besarnya merapati dua orang tua itu, pantas dengan kasar menolak mereka. 	 توبوه بسرڽ مراڤتي دوا اورڠ توا ايت، ڤانتس دڠن كاسر منولق مريک.
Kedua-duanya tersungkur di anak tangga bahtera. 	 كدوا-دواڽ ترسوڠكور دأنق تڠݢ بهترا.
Nadim tersentak, bagaikan jantungnya sendiri jatuh dan pecah. 	 نديم ترسنتق، باڬايكن جنتوڠڽ سنديري جاتوه دان ڤچه.
Dia mahu membantu kedua-dua orang tua itu, tetapi belum sempat dia bergerak, Nirnama telah menarik bahunya. 	 دي ماهو ممبنتو كدوا-دوا اورڠ توا ايت، تتاڤي بلوم سمڤت دي برڬرق، نيرنام تله مناريق باهوڽ.
Mengapa? Aku mahu membantu mereka. 	 مڠاڤ؟ اكو ماهو ممبنتو مريک.
Nirnama mengangkat tangan, isyarat supaya Nadim menanti. 	 نيرنام مڠڠكت تاڠن، اشارت سوڤاي نديم مننتي.
Tanggang mendengus. 	 تڠڬڠ مندڠوس.
Berambus! Jangan biarkan aku bertindak lebih kasar. 	 برمبوس! جاڠن بياركن اكو برتيندق لبيه كاسر.
Berani sungguh kalian mencemari bahteraku ini!  Orang-orang kaya yang berada di atas bahtera tersengih-sengih. 	 براني سوڠڬوه كالين منچماري بهتراكو اين!  اورڠ٢ كاي يڠ براد دأتس بهترا ترسڠيه-سڠيه.
Ada yang menggeleng. 	 اد يڠ مڠڬيليڠ.
Mungkin menyangka pasangan tua itu merupakan orang gila. 	 موڠكين مڽڠک ڤاسڠن توا ايت مروڤاكن اورڠ ڬيلا.
Mungkin juga menyangka bahawa  dua orang tua itu mahu mengambil kesempatan atas kekayaan Tanggang. 	 موڠكين جوݢ مڽڠک بهاوا دوا اورڠ توا ايت ماهو مڠمبيل كسمڤتن اتس ككاياءن تڠڬڠ.
Pasangan berusia emas itu menangis. 	 ڤاسڠن براوسيا امس ايت منڠيس.
Lebih-lebih lagi si ibu. 	 لبيه٢ لاڬي سي ايبو.
Air matanya berjatuhan lebat. 	 اءير ماتڽ برجاتوهن لبت.
Sampai hati engkau buat kami begini, Tanggang. 	 سمڤاي هاتي اڠكاو بوات كامي بڬيني، تڠڬڠ.
Sampai begini kekayaan mengotorkan hatimu? Tergamak engkau berkasar dengan kedua-dua ibu bapamu?   Kekayaan bukan mengotorkan hatiku. 	 سمڤاي بڬيني ككاياءن مڠوتوركن هاتيمو؟ ترڬامق اڠكاو بركاسر دڠن كدوا-دوا ايبو باڤمو؟  ككاياءن بوكن مڠوتوركن هاتيكو.
Kekayaan mengangkat kehidupanku. 	 ككاياءن مڠڠكت كهيدوڤنكو.
Kekayaan membukakan dunia kepadaku. 	 ككاياءن ممبوكاكن دنيا كڤدكو.
Miskin tidak berkuasa untuk berbuat apa-apa. 	 ميسكين تيدق بركواس اونتوق بربوات اڤ٢.
Kekayaan memberikan aku kuasa! Tanggang mengherdik, sambil meludah ke arah dua orang tua tersebut sebelum bergerak menyertai orang-orang kaya di atas bahteranya. 	 ككاياءن ممبريكن اكو كواس! تڠڬڠ مڠهرديق، سمبيل ملوده كأره دوا اورڠ توا ترسبوت سبلوم برڬرق مڽرتاءي اورڠ٢ كاي دأتس بهتراڽ.
Terpempan kedua-dua orang tua itu. 	 ترڤمڤن كدوا-دوا اورڠ توا ايت.
Jika demikian. 	 جک دمكين.
Si ibu menoleh ke arah Tanggang. 	 سي ايبو منوليه  كأره تڠڬڠ.
Pandangannya setajam helang, bagai mahu mematuk tengkorak Orang Kaya Besar itu. 	 ڤندڠنڽ ستاجم هلاڠ باڬاي ماهو مماتوق تڠكورق اورڠ كاي بسر ايت.
aku sumpah engkau menjadi batu dengan izin Penguasa Alam ini. 	 اكو سومڤه اڠكاو منجادي باتو دڠن ايذين ڤڠواسا عالم اين.
Supaya engkau sedar bahawa kekayaan tidak akan menyelamatkanmu, anakku!   Tanggang tersentak. 	 سوڤاي اڠكاو سدر بهاوا ككاياءن تيدق اكن مڽلامتكنمو، انقكو!  تڠڬڠ ترسنتق.
Demikian orang-orang kaya di sekelilingnya. 	 دمكين اورڠ٢ كاي دسكليليڠڽ.
Semua tersentak dengan laungan itu. 	 سموا ترسنتق دڠن لاءوڠن ايت.
Namun begitu, beberapa ketika kemudian, mereka ketawa terbahak-bahak. 	 نامون بڬيتو، ببراڤ كتيک كمودين، مريک كتاوا تربهاق-بهاق.
Karut orang tua ini. 	 كاروت اورڠ توا اين.
Apa dia ingat dia ada sakti?  Engkau fikir engkau Jagat Suci, orang tua?  Tanggang turut ketawa bersama mereka. 	 اڤ دي ايڠت دي اد سقتي؟  اڠكاو فيكير اڠكاو جاڬت سوچي، اورڠ توا؟  تڠڬڠ توروت كتاوا برسام مريک.
Lelaki tua yang mengaku sebagai ayahnya itu segera mendapatkan si isteri. 	 للاكي توا يڠ مڠاكو سباڬاي ايهڽ ايت سڬرا منداڤتكن سي استري.
Mereka saling berpelukan, berkongsi hiba yang merajai jiwa. 	 مريک ساليڠ برڤلوقن، بركوڠسي هيبا يڠ مراجاءي جيوا.
Wahai Tuhan Penguasa Alam, makbulkanlah permintaan isteriku!   Teriakan lelaki tua itu tambah membuatkan orang-orang kaya dan Tanggang mentertawakan mereka. 	 واهاي توهن ڤڠواسا عالم، مقبولكنله ڤرمينتاءن استريكو!  ترياقن للاكي توا ايت تمبه ممبواتكن اورڠ٢ كاي دان تڠڬڠ منترتاواكن مريک.
Hati Nadim luluh. 	 هاتي نديم لولوه.
Hah, celaka punya orang-orang kaya!  Nadim mengepal penumbuk dan mengetap geraham. 	 هاه، چلاک ڤوڽا اورڠ٢ كاي!  نديم مڠڤل ڤنومبوق دان مڠتڤ ڬراهم.
Dia mahu bergerak ke arah mereka, tetapi Nirnama masih memegang bahunya. 	 دي ماهو برڬرق كأره مريک، تتاڤي نيرنام ماسيه ممڬڠ باهوڽ.
Lepaskan aku, Nirnama. 	 لڤسكن اكو، نيرنام.
Aku perlu ajar mereka yang bia. 	 اكو ڤرلو اجر مريک يڠ بيا.
Sekonyong-konyong, angin menderu terlalu kencang hingga ada barangan yang berterbangan. 	 سكوڽوڠ-كوڽوڠ، اڠين مندرو ترلالو كنچڠ هيڠݢ اد بارڠن يڠ برتربڠن.
Beberapa orang terjatuh ke laut. 	 ببراڤ اورڠ ترجاتوه كلاءوت.
Orang kaya yang rata-rata berjubah kemegahan, kelam-kabut saat pakaian mereka berkibaran hebat dek deruan angin. 	 اورڠ كاي يڠ رات٢ برجوبه كمڬاهن، كلم-كابوت ساعت ڤاكاين مريک بركيبرن هيبت ديق دروان اڠين.
Dalam kelam-kabut itu, perlahan-lahan Tanggang disisihkan oleh orang ramai. 	 دالم كلم-كابوت ايت، ڤرلاهن-لاهن تڠڬڠ دسيسيهكن اوليه اورڠ راماي.
Masing-masing sibuk menguruskan diri sendiri. 	 ماسيڠ٢ سيبوق مڠوروسكن ديري سنديري.
Deruan angin yang tiba-tiba menggila menggegarkan bahtera milik Orang Kaya Besar itu. 	 دروان اڠين يڠ تيبا٢ مڠڬيلا مڠڬڬركن بهترا ميليق اورڠ كاي بسر ايت.
Ramai yang mula terhuyung-hayang. 	 راماي يڠ مولا ترهويوڠ-هايڠ.
Nadim sendiri merasakan dirinya hampir terbang dibawa angin. 	 نديم سنديري مراساكن ديريڽ همڤير تربڠ دباوا اڠين.
Mujur Nirnama memegang bahunya dengan kejap. 	 موجور نيرنام ممڬڠ باهوڽ دڠن كجڤ.
Cendana pula berusaha untuk kekal berdiri sambil menjaga pelitup kepala dan pakaiannya daripada terangkat dibawa angin. 	 چندانا ڤولا براوسها اونتوق ككل برديري سمبيل منجاݢ ڤليتوڤ كڤالا دان ڤاكاينڽ درڤد تراڠكت دباوا اڠين.
Apa yang sedang berlaku? Nadim menjerit sekuat hati, cuba menyampaikan suaranya kepada Nirnama. 	 اڤ يڠ سدڠ برلاكو؟ نديم منجريت سقوات هاتي، چوبا مڽمڤايكن سواراڽ كڤد نيرنام.
Awan bertukar menjadi kelabu gelap, berpusar-pusar bagaikan menjemput taufan bertamu. 	 اون برتوكر منجادي كلابو ڬلڤ، برڤوسر-ڤوسر باڬايكن منجمڤوت تاوفن برتامو.
Perubahan alam yang tiba-tiba itu membuatkan Tanggang terpinga-pinga. 	 ڤراوبهن عالم يڠ تيبا٢ ايت ممبواتكن تڠڬڠ ترڤيڠا-ڤيڠا.
Balasan Tuhan. 	 بالسن توهن.
Nirnama berdesir. 	 نيرنام بردسير.
Hah?  Tiba-tiba, kilauan cahaya yang menyilaukan pandangan muncul dari langit. 	 هاه؟  تيبا٢، كيلاوان چهاي يڠ مڽيلاوكن ڤندڠن مونچول دري لاڠيت.
Diekori dentuman yang membingitkan telinga. 	 دإيكوري دنتومن يڠ ممبيڠيتكن تليڠا.
Percikan api bertebaran ke merata tempat. 	 ڤرچيقن اڤي برتبارن كمرات تمڤت.
Ramai yang terkejut dengan apa yang berlaku. 	 راماي يڠ تركجوت دڠن اڤ يڠ برلاكو.
Ada yang meniarap, risau kilauan cahaya itu akan menyambar mereka. 	 اد يڠ منيارڤ، ريساو كيلاوان چهاي ايت اكن مڽمبر مريک.
Setelah beberapa ketika, ramai yang mula membuka mata. 	 ستله ببراڤ كتيک، راماي يڠ مولا ممبوک مات.
Bau hangit menusuk rongga. 	 باءو هاڠيت منوسوق روڠݢ.
Asap berkepul-kepul naik mengabui pandangan semua. 	 اسڤ بركڤول-كڤول ناءيق مڠابوءي ڤندڠن سموا.
Kebakaran kecil berlaku di sana sini. 	 كباكرن كچيل برلاكو دسان سيني.
Para pengawal bahtera cepat-cepat memadamkan api. 	 ڤارا ڤڠاول بهترا چڤت٢ ممادمكن اڤي.
Ada yang mengibas-ngibas udara, menolak asap yang sedang memenuhi suasana. 	 اد يڠ مڠيبس-ڠيبس اودارا، منولق اسڤ يڠ سدڠ ممنوهي سواسان.
Apabila asap itu menyisih, terzahir satu lembaga. 	 اڤابيلا اسڤ ايت مڽيسيه، ترظاهير ساتو لمباݢ.
Semakin lama semakin jelas rupanya. 	 سماكين لاما سماكين جلس روڤاڽ.
Mata Nadim terbelalak. 	 مات نديم تربلالق.
Cendana terperanjat. 	 چندانا ترڤرنجت.
Nirnama menghela nafas panjang. 	 نيرنام مڠهيلا نفس ڤنجڠ.
Anakku!  Tanggang sudah bertukar menjadi batu!  Beberapa orang kaya dan kehormat bertempiaran lari. 	 انقكو!  تڠڬڠ سوده برتوكر منجادي باتو!  ببراڤ اورڠ كاي دان كحرمت برتمڤيارن لاري.
Ada yang terlupa akan barangan dan orang suruhan masing-masing. 	 اد يڠ ترلوڤا اكن بارڠن دان اورڠ سوروهن ماسيڠ٢.
Semua hanya mahu menyelamatkan diri sendiri. 	 سموا هاڽ ماهو مڽلامتكن ديري سنديري.
Orang Kaya Besar Tanggang sudah kena sumpahan!  Mencicit mereka meninggalkan bahtera megah lagi mewah itu. 	 اورڠ كاي بسر تڠڬڠ سوده كنا سومڤهن!  منچيچيت مريک منيڠڬلكن بهترا مڬه لاڬي ميواه ايت.
Tiada seorang pun daripada kalangan mereka yang mahu memerhatikan keadaan Tanggang yang membatu bagaikan ukiran hidup. 	 تياد سأورڠ ڤون درڤد كالڠن مريک يڠ ماهو ممرهاتيكن كأداءن تڠڬڠ يڠ ممباتو باڬايكن اوكيرن هيدوڤ.
Ampunkan aku, pak cik, mak cik! Aku tidak tahu kalian ada sakti!  Datuk, nenek. 	 امڤونكن اكو، ڤق چيق، مق چيق! اكو تيدق تاهو كالين اد سقتي!  داتوق، نينيق.
Cucu minta ampun!  Beberapa orang kaya dan wanita pengiring mereka menunduk sembah di hadapan pasangan tua itu. 	 چوچو مينتا امڤون!  ببراڤ اورڠ كاي دان وانيتا ڤڠيريڠ مريک منوندوق سمبه دهادڤن ڤاسڠن توا ايت.
Tetapi tidak dihiraukan oleh mereka. 	 تتاڤي تيدق دهيراوكن اوليه مريک.
Perhatian mereka berdua melekat kepada Tanggang. 	 ڤرهاتين مريک بردوا ملكت كڤد تڠڬڠ.
Perlahan-lahan mereka menghampiri si anak yang sudah bertukar menjadi batu. 	 ڤرلاهن-لاهن مريک مڠهمڤيري سي انق يڠ سوده برتوكر منجادي باتو.
Apa yang telah aku lakukan? Si ibu merintih hiba. 	 اڤ يڠ تله اكو لاكوكن؟ سي ايبو مرينتيه هيبا.
Air matanya lebat membasahi pipi. 	 اءير ماتڽ لبت ممباسهي ڤيڤي.
Dia terpaksa menjengket untuk mengusap-usap wajah Tanggang. 	 دي ترڤقسا منجيڠكيت اونتوق مڠوسڤ-اوسڤ واجه تڠڬڠ.
Tanggang kaku membatu. 	 تڠڬڠ كاكو ممباتو.
Dua belah tangannya terangkat, tangan kanan bagai cuba melindungi wajah, sementara tangan kiri teracung ke langit. 	 دوا بله تاڠنڽ تراڠكت، تاڠن كانن باڬاي چوبا مليندوڠي واجه، سمنتارا تاڠن كيري تراچوڠ كلاڠيت.
Wahai Tuhan Penguasa Alam, aku telah tersilap!  Kami telah tersilap! Si bapa turut menangis. 	 واهاي توهن ڤڠواسا عالم، اكو تله ترسيلڤ!  كامي تله ترسيلڤ! سي باڤ توروت منڠيس.
Melutut di sisi isterinya lalu memeluk betis Tanggang. 	 ملوتوت دسيسي استريڽ لالو مملوق بتيس تڠڬڠ.
Nadim masih terlopong dengan apa yang baru sahaja berlaku. 	 نديم ماسيه ترلوڤوڠ دڠن اڤ يڠ بارو سهاج برلاكو.
Apakah orang tua berdua itu nenek kebayan dan ahli sihir? Dia memandang Nirnama. 	 اڤاكه اورڠ توا بردوا ايت نينيق كباين دان اهلي سيحير؟ دي ممندڠ نيرنام.
Pendekar berparut itu kekal berdiam. 	 ڤنديكر برڤاروت ايت ككل برديام.
Memerhati dengan pandangannya yang redup. 	 ممرهاتي دڠن ڤندڠنڽ يڠ ردوڤ.
Seakan-akan apa yang berlaku bukanlah sesuatu yang menakjubkan dan luar biasa. 	 سأكن-اكن اڤ يڠ برلاكو بوكنله سسواتو يڠ منعجوبكن دان لوار بياسا.
Pandangan Nadim kemudian beralih kepada Cendana. 	 ڤندڠن نديم كمودين براليه كڤد چندانا.
Wajah srikandi jelita itu tercemar oleh kerutan pada dahi. 	 واجه سريكندي جليتا ايت ترچمر اوليه كروتن ڤد داهي.
Jelas, dia terkejut dengan apa yang dilihatnya. 	 جلس، دي تركجوت دڠن اڤ يڠ دليهتڽ.
Bahkan, Cendana seperti bersiaga, mungkin risau jika sesuatu terjadi. 	 بهكن، چندانا سڤرتي برسياݢ، موڠكين ريساو جک سسواتو ترجادي.
Belum sempat Nadim berbicara lagi, Nirnama sudah membuka langkah melepasinya. 	 بلوم سمڤت نديم بربيچارا لاڬي، نيرنام سوده ممبوک لڠكه ملڤسيڽ.
Lutut Nadim masih longlai untuk mengikuti jejak pendekar berparut itu. 	 لوتوت نديم ماسيه لوڠلاي اونتوق مڠيكوتي ججق ڤنديكر برڤاروت ايت.
Dia hanya mampu menghantar Nirnama dengan pandangan. 	 دي هاڽ ممڤو مڠهنتر نيرنام دڠن ڤندڠن.
Demikian Cendana, kekal membatu di sisi Nadim. 	 دمكين چندانا، ككل ممباتو دسيسي نديم.
Mereka berdua tertanya-tanya apa yang Nirnama mahu lakukan. 	 مريک بردوا ترتاڽا-تاڽ اڤ يڠ نيرنام ماهو لاكوكن.
Pak cik, mak cik. 	 ڤق چيق، مق چيق.
Perlahan suara Nirnama mendesir. 	 ڤرلاهن سوارا نيرنام مندسير.
Pasangan tua itu terkejut ditegur, lantas menoleh ke arah Nirnama. 	 ڤاسڠن توا ايت تركجوت دتڬور، لنتس منوليه كأره نيرنام.
Apakah benar kalian berdua ibu dan bapa kepada Orang Kaya Besar ini?  Kedua-duanya mengangguk lemah. 	 اڤاكه بنر كالين بردوا ايبو دان باڤ كڤد اورڠ كاي بسر اين؟  كدوا-دواڽ مڠڠڬوق لمه.
Wajah sudah basah dengan air mata, sembab tidak bermaya. 	 واجه سوده باسه دڠن اءير مات، سمباب تيدق برماي.
Inilah bahtera yang membawanya pergi. 	 اينله بهترا يڠ ممباواڽ ڤرڬي.
Dia anak yang rajin, bermulut manis, sering berkelakuan girang. 	 دي انق يڠ راجين، برمولوت مانيس، سريڠ بركلاكوان ڬيرڠ.
Ketika usianya sekitar lima belas tahun, bahtera ini singgah ke mari. 	 كتيک اوسياڽ سكيتر ليم بلس تاهون، بهترا اين سيڠڬه كماري.
Nakhodanya tinggal di sini buat beberapa minggu. 	 نخوداڽ تيڠڬل دسيني بوات ببراڤ ميڠڬو.
Tanggang telah mendapat peluang berkhidmat dengannya. 	 تڠڬڠ تله منداڤت ڤلواڠ برخدمت دڠنڽ.
Si ibu mula bercerita dengan nada hiba. 	 سي ايبو مولا برچريتا دڠن نادا هيبا.
Apabila nakhoda kaya itu mahu berangkat pergi, dia menawarkan Tanggang untuk mengikutinya. 	 اڤابيلا نخودا كاي ايت ماهو برڠكت ڤرڬي، دي مناوركن تڠڬڠ اونتوق مڠيكوتيڽ.
Bekerja sebagai kuli. 	 بكرجا سباڬاي كولي.
Dia sudah jatuh cinta dan kagum dengan kerajinan Tanggang, tertawan dengan manis mulutnya. 	 دي سوده جاتوه چينتا دان كاڬوم دڠن كراجينن تڠڬڠ، ترتاون دڠن مانيس مولوتڽ.
Tanggang begitu gembira. 	 تڠڬڠ بڬيتو ڬمبيرا.
Kami berat hati mahu melepaskannya. 	 كامي برت هاتي ماهو ملڤسكنڽ.
Tetapi nakhoda kaya itu menjanjikan kekayaan buat Tanggang jika Tanggang rajin bekerja, dan Tanggang sendiri berjanji akan pulang setelah beberapa tahun berlayar. 	 تتاڤي نخودا كاي ايت منجنجيكن ككاياءن بوات تڠڬڠ جک تڠڬڠ راجين بكرجا، دان تڠڬڠ سنديري برجنجي اكن ڤولڠ ستله ببراڤ تاهون برلاير.
Si bapa menambah. 	 سي باڤ منمبه.
Maka kami lepaskan dia. 	 مک كامي لڤسكن دي.
Tetapi akhirnya sudah tiga dekad dia tidak pulang-pulang. 	 تتاڤي اخيرڽ سوده تيݢ ديكد دي تيدق ڤولڠ٢.
Kami menanti dengan setia. 	 كامي مننتي دڠن ستيا.
Entahkan hidup, entahkan mati. 	 انتهكن هيدوڤ، انتهكن ماتي.
Si ibu mengusap-usap wajah Tanggang. 	 سي ايبو مڠوسڤ-اوسڤ واجه تڠڬڠ.
Sedekad kebelakangan ini, kami mula mendengar namanya kembali. 	 سديكد كبلاكڠن اين، كامي مولا مندڠر نامڽ كمبالي.
Orang Kaya Besar Tanggang. 	 اورڠ كاي بسر تڠڬڠ.
Pedagang masyhur. 	 ڤدڬڠ مشهور.
Penjaga pelabuhan-pelabuhan di Nusantara. 	 ڤنجاݢ ڤلابوهن٢ دنوسنتارا.
Rindu kami meluap-luap. 	 ريندو كامي ملواڤ-لواڤ.
Setiap hari kami menanti bahtera itu berlabuh di sini. 	 ستياڤ هاري كامي مننتي بهترا ايت برلابوه دسيني.
Lelaki tua itu memandang isterinya. 	 لاكي توا ايت ممندڠ استريڽ.
Setiap hari isteriku menyediakan manuk pansuh kegemaran Tanggang. 	 ستياڤ هاري استريكو مڽدياكن مانوق ڤنسوه كڬمارن تڠڬڠ.
Apabila kami mendapat khabar bahawa Orang Kaya Besar Tanggang akan singgah di sini, kami begitu gembira. 	 اڤابيلا كامي منداڤت خبر بهاوا اورڠ كاي بسر تڠڬڠ اكن سيڠڬه دسيني، كامي بڬيتو ڬمبيرا.
Akhirnya, doa kami diterima si Penguasa Alam Raya. 	 اخيرڽ، دعاء كامي دتريما سي ڤڠواس عالم راي.
Bahu si ibu terenjut-enjut. 	 باهو سي ايبو ترانجوت-انجوت.
Hajat kami untuk menyambung kembali hubungan yang terputus. 	 حاجة كامي اونتوق مڽمبوڠ كمبالي هوبوڠن يڠ ترڤوتوس.
Kami sudah di hujung usia. 	 كامي سوده دهوجوڠ اوسيا.
Sebelum mati, kami mahu melihat kembali anakanda kami. 	 سبلوم ماتي، كامي ماهو مليهت كمبالي انقندا كامي.
Si bapa menghela nafas panjang. 	 سي باڤ مڠهيلا نفس ڤنجڠ.
Dia menatap Nirnama, sebelum mengalihkan pandangan kepada Tanggang. 	 دي مناتڤ نيرنام، سبلوم مڠاليهكن ڤندڠن كڤد تڠڬڠ.
Aku tidak berniat untuk hal ini terjadi. 	 اكو تيدق برنية اونتوق حال اين ترجادي.
Aku hanya patah hati dengan layanannya yang terlalu biadab. 	 اكو هاڽ ڤاته هاتي دڠن لايننڽ يڠ ترلالو بيادب.
Apalah hinanya untuk mengakui dia datang daripada orang seperti kami. 	 اڤله هيناڽ اونتوق مڠاكوءي دي داتڠ درڤد اورڠ سڤرتي كامي.
Si ibu memeluk tubuh Tanggang. 	 سي ايبو مملوق توبوه تڠڬڠ.
Tanggang, maafkan mak, nak. 	 تڠڬڠ، معافكن مق، نق.
Maafkan mak. 	 معافكن مق.
Hiba pasangan suami isteri berusia emas itu begitu meruntun hati. 	 هيبا ڤاسڠن سوامي استري براوسيا امس ايت بڬيتو مرونتون هاتي.
Kawasan sekitar bahtera yang megah itu kosong. 	 كاوسن سكيتر بهترا يڠ مڬه ايت كوسوڠ.
Tiada yang berani merapati. 	 تياد يڠ براني مراڤتي.
Mungkin risau akan terkena sumpahan seperti apa yang berlaku kepada Tanggang. 	 موڠكين ريساو اكن تركنا سومڤهن سڤرتي اڤ يڠ برلاكو كڤد تڠڬڠ.
Ramai yang berkumpul beberapa depa di belakang Nadim dan Cendana. 	 راماي يڠ بركومڤول ببراڤ دڤا دبلاكڠ نديم دان چندانا.
Masing-masing menanti apa yang bakal terjadi, tambah pula apabila Nirnama menghampiri pasangan tua itu. 	 ماسيڠ٢ مننتي اڤ يڠ باكل ترجادي، تمبه ڤولا اڤابيلا نيرنام مڠهمڤيري ڤاسڠن توا ايت.
Kadangkala, memang kekayaan mengabui jiwa manusia hingga kita lupa asal usul. 	 كادڠكالا، ميمڠ ككاياءن مڠابوءي جيوا ماءنسي هيڠݢ كيت لوڤا اصل اصول.
Walhal, sebelum kita berasal daripada ibu ayah kita, kita sebenarnya berasal daripada Allah. 	 ولحال، سبلوم كيت برأصل درڤد ايبو ايه كيت، كيت سبنرڽ برأصل درڤد الله.
Tuhan Sekalian Alam. 	 توهن سكالين عالم.
Pemberi Nyawa. 	 ڤمبري ڽاوا.
Dialah juga pemberi segala rezeki. 	 دياله جوݢ ڤمبري سڬالا رزقي.
Nirnama bersuara. 	 نيرنام برسوارا.
Perlahan dan sayup-sayup sahaja tetapi masih boleh didengari Nadim, Cendana dan mereka yang lain. 	 ڤرلاهن دان سايوڤ٢ سهاج تتاڤي ماسيه بوليه ددڠري نديم، چندانا دان مريک يڠ لاءين.
Nirnama melangkah lebih rapat kepada Tanggang yang sudah menjadi batu. 	 نيرنام ملڠكه لبيه راڤت كڤد تڠڬڠ يڠ سوده منجادي باتو.
Kesengsaraan yang terpamer pada wajah pedagang masyhur itu jelas tidak terperi. 	 كسڠساراءن يڠ ترڤامير ڤد واجه ڤدڬڠ مشهور ايت جلس تيدق ترڤري.
Wahai mak cik, pak cik. 	 واهاي مق چيق، ڤق چيق.
Apakah kalian mengampunkan kesilapan Orang Kaya Besar ini?  Pantas kedua-dua orang tua itu mengangguk. 	 اڤاكه كالين مڠمڤونكن كسيلاڤن اورڠ كاي بسر اين؟ ڤانتس كدوا-دوا اورڠ توا ايت مڠڠڬوق.
Kami hanya terasa hati. 	 كامي هاڽ تراس هاتي.
Tidak menyangka kata-kata kami diterima Tuhan! Si ibu meraung kehibaan. 	 تيدق مڽڠک كات٢ كامي دتريما توهن! سي ايبو مراءوڠ كهيباءن.
Kerana apa yang berlaku ini, ada pengajarannya buat kita semua. 	 كران اڤ يڠ برلاكو اين، اد ڤڠاجرنڽ بوات كيت سموا.
Nirnama memanjangkan tangan, menyentuh wajah Tanggang. 	 نيرنام ممنجڠكن تاڠن، مڽنتوه واجه تڠڬڠ.
Orang Kaya Besar, apakah engkau mendengar semua ini? Kekayaan yang engkau agung-agungkan itu tidak akan menyelamatkan engkau sekarang. 	 اورڠ كاي بسر، اڤاكه اڠكاو مندڠر سموا اين؟ ككاياءن يڠ اڠكاو اڬوڠ-اڬوڠكن ايت تيدق اكن مڽلامتكن اڠكاو سكارڠ.
Apa yang Nirnama mahu lakukan? Cendana kekal bersiaga. 	 اڤ يڠ نيرنام ماهو لاكوكن؟ چندانا ككل برسياݢ.
Tangannya erat memegang hulu keris. 	 تاڠنڽ ارت ممڬڠ هولو كريس.
Nadim menjungkit bahu. 	 نديم منجوڠكيت باهو.
Nirnama sentiasa misteri. 	 نيرنام سنتياس ميستري.
Tetapi apa yang sentiasa berlaku, Nirnama tidak akan pernah lari daripada membantu. 	 تتاڤي اڤ يڠ سنتياس برلاكو، نيرنام تيدق اكن ڤرنه لاري درڤد ممبنتو.
Sepanjang kelana mereka ke Pelabuhan Batu Sawar, seminggu lamanya, mereka telah merentas beberapa buah kampung. 	 سڤنجڠ كلان مريک كڤلابوهن باتو ساور، سميڠڬو لاماڽ، مريک تله مرنتس ببراڤ بواه كامڤوڠ.
Di setiap kampung itu, Nirnama akan membantu sesiapa sahaja yang dilihatnya memerlukan bantuan. 	 دستياڤ كامڤوڠ ايت، نيرنام اكن ممبنتو سسياڤا سهاج يڠ دليهتڽ ممرلوكن بنتوان.
Daripada sekecil-kecil bantuan menurunkan kucing dari pokok, sehinggalah mengangkat barang-barang berat. 	 درڤد سكچيل-كچيل بنتوان منورونكن كوچيڠ دري ڤوكوق، سهيڠڬله مڠڠكت بارڠ٢ برت.
Nadim sering mengomel kerana hal itu melambatkan perjalanan, tetapi Nirnama sering mengabaikannya. 	 نديم سريڠ مڠوميل كران حال ايت ملمبتكن ڤرجالنن، تتاڤي نيرنام سريڠ مڠابايكنڽ.
Ajaibnya, perjalanan mereka memakan masa yang sekadarnya. 	 عجأيبڽ، ڤرجالنن مريک مماكن ماس يڠ سقدرڽ.
Tidak mereka terlambat. 	 تيدق مريک ترلمبت.
Walhal, mereka telah berhenti agak lama di setiap perkampungan akibat sikap ringan tulang Nirnama. 	 ولحال، مريک تله برهنتي اڬق لاما دستياڤ ڤركامڤوڠن عاقبة سيكڤ ريڠن تولڠ نيرنام.
Belum ditambah lagi perhentian-perhentian kerana menunaikan ibadah yang dikatakan Nirnama sebagai fardhu. 	 بلوم دتمبه لاڬي ڤرهنتين٢ كران منونايكن عباده يڠ دكاتاكن نيرنام سباڬاي فرض.
Nirnama sentiasa misteri, Cik Cendana. 	 نيرنام سنتياس ميستري، چيق چندانا.
Apa kata kita sama-sama perhatikan? Nadim tersengih. 	 اڤ كات كيت سام٢ ڤرهاتيكن؟ نديم ترسڠيه.
Lihat, bahagian mata Orang Kaya Besar Tanggang merekah! Cendana menunjuk. 	 ليهت، بهاڬين مات اورڠ كاي بسر تڠڬڠ مركه! چندانا منونجوق.
Nadim memerhatikan dengan lebih teliti. 	 نديم ممرهاتيكن دڠن لبيه تليتي.
Benar. 	 بنر.
Bahagian mata Orang Kaya Besar itu merekah. 	 بهاڬين مات اورڠ كاي بسر ايت مركه.
Perlahan-lahan, keluar cecair dari situ, meleleh menuruni bahagian pipinya. 	 ڤرلاهن-لاهن، كلوار چچاءير دري سيتو، مليليه منوروني بهاڬين ڤيڤيڽ.
Dan Tuhanmu telah perintahkan, supaya engkau tidak menyembah melainkan kepada-Nya semata-mata, dan hendaklah engkau berbuat baik kepada ibu bapa. 	 دان توهنمو تله ڤرينتهكن، سوڤاي اڠكاو تيدق مڽمبه ملاءينكن كڤدڽ سماتا-مات، دان هندقله اڠكاو بربوات باءيق كڤد ايبو باڤ.
Jika salah seorang daripada kedua-duanya, atau kedua-duanya sekali, sampai kepada umur tua dalam jagaan dan peliharaanmu, maka janganlah engkau berkata kepada mereka sekalipun perkataan ‘uf’. 	 جک ساله سأورڠ درڤد كدوا-دواڽ، اتاو كدوا-دواڽ سكالي، سمڤاي كڤد عمور توا دالم جاڬاءن دان ڤليهاراءنمو، مک جاڠنله اڠكاو بركات كڤد مريک سكاليڤون ڤركاتان اوف.
Dan janganlah engkau menengking atau menyergah mereka, tetapi katakanlah kepada mereka perkataan yang mulia. 	 دان جاڠنله اڠكاو منڠكيڠ اتاو مڽرڬه مريک، تتاڤي كاتاكنله كڤد مريک ڤركاتاءن يڠ موليا.
Terkumat-kamit Nirnama membaca ayat tersebut sambil menyentuh wajah Tanggang. 	 تركومت-كاميت نيرنام ممباچ ايات ترسبوت سمبيل مڽنتوه واجه تڠڬڠ.
Rekahan pada bahagian mata pedagang masyhur itu semakin membesar. 	 ركهن ڤد بهاڬين مات ڤدڬڠ مشهور ايت سماكين ممبسر.
Air mata yang keluar semakin deras. 	 اءير مات يڠ كلوار سماكين درس.
Semua yang memerhati tidak mahu berkelip. 	 سموا يڠ ممرهاتي تيدق ماهو بركليڤ.
Takjub dengan apa yang sedang berlaku. 	 تعجوب دڠن اڤ يڠ سدڠ برلاكو.
Ya Allah, Yang Maha Berkuasa. 	 يا الله، يڠ مها بركواس.
Ya Allah, yang menurunkan ujian ini. 	 يا الله، يڠ منورونكن اوجين اين.
Ya Allah, Yang Maha Mendengar. 	 يا الله، يڠ مها مندڠر.
Dengarlah rayuan ibu dan bapa ini. 	 دڠرله رايوان ايبو دان باڤ اين.
Engkau tariklah kembali ujian ke atas hamba-Mu, Tanggang. 	 اڠكاو تاريقله كمبالي اوجين كأتس همبامو، تڠڬڠ.
Berikanlah dia peluang yang seterusnya. 	 بريكنله دي ڤلواڠ يڠ ستروسڽ.
Cukuplah ini sebagai peringatan buat dia dan mereka. 	 چوكوڤله اين سباڬاي ڤرايڠاتن بوات دي دان مريک.
Nirnama menoleh ke belakang. 	 نيرنام منوليه كبلاكڠ.
Pandangan redupnya melayang ke arah sekumpulan orang kaya dan kehormat yang mula merapati Nadim dan Cendana untuk melihat perkembangan seterusnya. 	 ڤندڠن ردوڤڽ ملايڠ كأره سكومڤولن اورڠ كاي دان كحرمت يڠ مولا مراڤتي نديم دان چندانا اونتوق مليهت ڤركمبڠن ستروسڽ.
Semua tersentak apabila dipandang Nirnama sedemikian tajam. 	 سموا ترسنتق اڤابيلا دڤندڠ نيرنام سدميكين تاجم.
Angin tidak semena-mena menderu hebat. 	 اڠين تيدق سمنا-منا مندرو هيبت.
Pakaian Nirnama berkibaran ganas. 	 ڤاكاين نيرنام بركيبرن ڬانس.
Pasangan tua itu cepat-cepat berpaut pada betis Tanggang. 	 ڤاسڠن توا ايت چڤت٢ برڤاءوت ڤد بتيس تڠڬڠ.
Nadim hampir sahaja tumbang kalau bukan kerana orang-orang kaya di belakangnya menahan. 	 نديم همڤير سهاج تومبڠ كالاو بوكن كران اورڠ٢ كاي دبلاكڠڽ مناهن.
Cendana menguatkan pasak kakinya. 	 چندانا مڠواتكن ڤاسق كاكيڽ.
Perlahan-lahan, rekahan pada bahagian mata Tanggang membesar ke seluruh kepala, menjalar ke leher, seterusnya ke tubuh hingga ke kaki. 	 ڤرلاهن-لاهن، ركهن ڤد بهاڬين مات تڠڬڠ ممبسر كسلوروه كڤالا، منجالر كليهير، ستروسڽ كتوبوه هيڠݢ ككاكي.
Rekahan itu mula bercabang seribu, sebelum kepingan-kepingan batu yang membaluti seluruh tubuh Tanggang jatuh satu persatu. 	 ركهن ايت مولا برچابڠ سريبو، سبلوم كڤيڠن٢ باتو يڠ ممبالوتي سلوروه توبوه تڠڬڠ جاتوه ساتو ڤرساتو.
Nirnama menarik kembali tangannya dan berundur beberapa tapak. 	 نيرنام مناريق كمبالي تاڠنڽ دان براوندور ببراڤ تاڤق.
Dia berpusing bagaikan mencari sesuatu, sehinggalah dia menghadap arah yang dikehendakinya. 	 دي برڤوسيڠ باڬايكن منچاري سسواتو، سهيڠڬله دي مڠهادڤ اره يڠ دكهندقيڽ.
Terus tubuhnya jatuh untuk bersujud. 	 تروس توبوهڽ جاتوه اونتوق برسجود.
Semua terpinga-pinga melihat perbuatan Nirnama, sambil terlopong melihat Tanggang yang mulai bebas daripada menjadi patung batu. 	 سموا ترڤيڠا-ڤيڠا مليهت ڤربواتن نيرنام، سمبيل ترلوڤوڠ مليهت تڠڬڠ يڠ مولاءي بيبس درڤد منجادي ڤاتوڠ باتو.
Lebih separuh tubuhnya tidak lagi berbalut bebatuan tebal. 	 لبيه سڤاروه توبوهڽ تيدق لاڬي بربالوت بباتوان تبل.
Air mata Tanggang merembes deras. 	 اءير مات تڠڬڠ مرمبيس درس.
Mak, ayah!  Walau bahagian kakinya belum terbebas, Tanggang terus membongkok dan merangkul ibunya. 	 مق، ايه!  والاو بهاڬين كاكيڽ بلوم تربيبس، تڠڬڠ تروس ممبوڠكوق دان مرڠكول ايبوڽ.
Kedua-dua orang tua itu terus bangkit dan memeluk anak mereka. 	 كدوا-دوا اورڠ توا ايت تروس بڠكيت دان مملوق انق مريک.
Tanggang mohon ampun, mak, ayah. 	 تڠڬڠ موهون امڤون، مق، ايه.
Tanggang mohon ampun!  Ketiga-tiganya menangis hiba. 	 تڠڬڠ موهون امڤون!  كتيݢ-تيڬڽ منڠيس هيبا.
Si ibu dan si bapa menggosok-gosok belakang tubuh sasa pedagang itu sambil mendakapnya erat. 	 سي ايبو دان سي باڤ مڠڬوسوق-ڬوسوق بلاكڠ توبوه ساس ڤدڬڠ ايت سمبيل منداكڤڽ ارت.
Tanggang tidak akan berkelakuan sedemikian lagi. 	 تڠڬڠ تيدق اكن بركلاكوان سدميكين لاڬي.
Ampunkan Tanggang, mak, ayah!  Sayu dan syahdu menyelubungi suasana. 	 امڤونكن تڠڬڠ، مق، ايه!  سايو دان شهدو مڽلوبوڠي سواسان.
Semua yang melihat bagaikan terpukul. 	 سموا يڠ مليهت باڬايكن ترڤوكول.
Ah, aku kena berusaha menghubungi ayahanda dan bondaku. 	 اه، اكو كنا براوسها مڠهوبوڠي ايهندا دان بونداكو.
Oh, terlalu lama aku tidak bertemu dengan ayahandaku. 	 اوه، ترلالو لاما اكو تيدق برتمو دڠن ايهنداكو.
Aduh, sungguh aku rindukan bondaku. 	 ادوه، سوڠڬوه اكو ريندوكن بونداكو.
Perniagaan telah melalaikan aku. 	 ڤرنياڬاءن تله ملالايكن اكو.
Tiada kekayaan di dunia ini yang dapat membeli kembali nyawa ayah dan ibu. 	 تياد ككاياءن ددنيا اين يڠ داڤت ممبلي كمبالي ڽاوا ايه دان ايبو.
Aku perlu menjadi orang yang lebih baik lagi untuk mereka!  Suara-suara itu kedengaran di belakang Nadim. 	 اكو ڤرلو منجادي اورڠ يڠ لبيه باءيق لاڬي اونتوق مريک!  سوارا٢ ايت كدڠرن دبلاكڠ نديم.
Nirnama sudah bangkit. 	 نيرنام سوده بڠكيت.
Cendana bersuara, menarik kembali perhatian Nadim untuk memerhatikan pendekar berparut itu. 	 چندانا برسوارا، مناريق كمبالي ڤرهاتين نديم اونتوق ممرهاتيكن ڤنديكر برڤاروت ايت.
Nirnama berdiri. 	 نيرنام برديري.
Wahai orang-orang kaya sekalian. 	 واهاي اورڠ٢ كاي سكالين.
Bertaubatlah kalian kepada Allah. 	 برتوبتله كالين كڤد الله.
Telah berfirman Allah Azzawajalla dalam al-Quran, ‘Wahai orang-orang yang beriman! Janganlah kamu dilalaikan oleh harta benda dan anak-pinak kamu daripada mengingati Allah. 	 تله برفرمان الله عز وجل دالم القرءان، ’واهاي اورڠ٢ يڠ برإيمان! جاڠنله كامو دلالايكن اوليه هرتا بندا دان انق-ڤينق كامو درڤد مڠيڠاتي الله.
Dan sesiapa yang melakukan demikian, maka mereka itulah orang-orang yang rugi!’  Semua tersentak, termasuk Nadim. 	 دان سسياڤا يڠ ملاكوكن دمكين، مک مريک ايتله اورڠ٢ يڠ روڬي!'  سموا ترسنتق، ترماسوق نديم.
Tidak pernah dia melihat Nirnama melaung sekuat itu. 	 تيدق ڤرنه دي مليهت نيرنام ملاءوڠ سقوات ايت.
Pendekar berparut itu selama ini sering bersuara perlahan sahaja. 	 ڤنديكر برڤاروت ايت سلاما اين سريڠ برسوارا ڤرلاهن سهاج.
Wajah Nirnama juga sedikit tegang. 	 واجه نيرنام جوݢ سديكيت تڬڠ.
Mungkin Nirnama mahu pesanannya didengari semua. 	 موڠكين نيرنام ماهو ڤسننڽ ددڠري سموا.
Sepanjang pelayaran, orang-orang kaya ini larut dengan maksiat dan kerosakan. 	 سڤنجڠ ڤلايرن، اورڠ٢ كاي اين لاروت دڠن معصية دان كروسقن.
Cendana berbisik. 	 چندانا بربيسيق.
Nadim mengangguk. 	 نديم مڠڠڬوق.
Ingatlah bahawanya kita akan mati dan dibangkitkan pada hari kiamat kelak di hadapan Allah. 	 ايڠتله بهاواڽ كيت اكن ماتي دان دبڠكيتكن ڤد هاري قيامة كلق دهادڤن الله.
Firman Allah Azzawajalla, ‘Hari yang tidak ada maknanya harta dan anak-pinak, kecuali mereka yang kembali kepada Allah dengan hati yang sejahtera. 	 فرمان الله عزوجل، ’هاري يڠ تيدق اد معناڽ هرتا دان انق-ڤينق، كچوالي مريک يڠ كمبالي كڤد الله دڠن هاتي يڠ سجهترا.
Ramai terangguk-angguk. 	 راماي تراڠڬوق-اڠڬوق.
Tidak kurang yang menunduk, bagai bermuhasabah dengan diri sendiri. 	 تيدق كورڠ يڠ منوندوق، باڬاي برمحاسبة دڠن ديري سنديري.
Nirnama berpaling kepada Tanggang yang kembali seperti sediakala. 	 نيرنام برڤاليڠ كڤد تڠڬڠ يڠ كمبالي سڤرتي سدياكالا.
Pedagang itu sedang menatap pendekar berparut tersebut, sambil dua belah tangan tidak lepas daripada merangkul ibu dan bapanya. 	 ڤدڬڠ ايت سدڠ مناتڤ ڤنديكر برڤاروت ترسبوت، سمبيل دوا بله تاڠن تيدق لڤس درڤد مرڠكول ايبو دان باڤاڽ.
Terima kasih, Tuan Nirnama. 	 تريما كاسيه، توان نيرنام.
Terima kasih. 	 تريما كاسيه.
Bersyukurlah kepada Allah. 	 برشكورله كڤد الله.
Kembalilah kepada Dia. 	 كمباليله كڤد دي.
Sayangilah ibu dan bapamu, wahai Orang Kaya Besar. 	 سايڠيله ايبو دان باڤمو، واهاي اورڠ كاي بسر.
Pasti. 	 ڤستي.
Sudah pasti. 	 سوده ڤستي.
Pantas Tanggang mengangguk-angguk. 	 ڤانتس تڠڬڠ مڠڠڬوق-اڠڬوق.
Bagaimanakah aku boleh membalas jasamu ini, Tuan Nirnama? Aku sudi berikan segala hartaku kepadamu. 	 باڬايمانكه اكو بوليه ممبالس جاسمو اين، توان نيرنام؟ اكو سودي بريكن سڬالا هرتاكو كڤدمو.
Nirnama menggeleng. 	 نيرنام مڠڬيليڠ.
Akan tiba masa perjuangan ini memohon pertolongan kepadamu. 	 اكن تيبا ماس ڤرجواڠن اين مموهون ڤرتولوڠن كڤدمو.
Ketika itu, sahutlah seruan tersebut. 	 كتيک ايت، ساهوتله سروان ترسبوت.
Pasti, Tuan Nirnama. 	 ڤستي، توان نيرنام.
Pasti!  Aku mohon beransur. 	 ڤستي!  اكو موهون برانسور.
Nirnama berpaling dan bergerak ke arah Nadim dan Cendana. 	 نيرنام برڤاليڠ دان برڬرق كأره نديم دان چندانا.
Terima kasih, anakanda. 	 تريما كاسيه، انقندا.
Terima kasih! Suara ibu dan ayah Tanggang kedengaran. 	 تريما كاسيه! سوارا ايبو دان ايه تڠڬڠ كدڠرن.
Nirnama berpaling sebentar dan mengangguk sekali, sebelum menyambung langkahan. 	 نيرنام برڤاليڠ سبنتر دان مڠڠڬوق سكالي، سبلوم مڽمبوڠ لڠكهن.
Nadim menyambut Nirnama dengan senyuman lebar. 	 نديم مڽمبوت نيرنام دڠن سڽومن ليبر.
Engkau sentiasa penuh dengan kejutan. 	 اڠكاو سنتياس ڤنوه دڠن كجوتن.
Segala puji kembali kepada Allah. 	 سڬالا ڤوجي كمبالي كڤد الله.
Nirnama berdesir. 	 نيرنام بردسير.
Ayuh, kita sambung perjalanan. 	 ايوه، كيت سمبوڠ ڤرجالنن.
Apakah aku dibenarkan untuk menyertai kalian? Cendana mengangkat sebelah kening. 	 اڤاكه اكو دبنركن اونتوق مڽرتاءي كالين؟ چندانا مڠڠكت سبله كنيڠ.
Dia sebenarnya amat teruja dan kagum dengan apa yang telah berlaku. 	 دي سبنرڽ امت تروجا دان كاڬوم دڠن اڤ يڠ تله برلاكو.
Tambah mendalam minatnya untuk menyertai kembara Nirnama. 	 تمبه مندالم مينتڽ اونتوق مڽرتاءي كمبارا نيرنام.
Dia mahu lebih mengenali lelaki berparut ini. 	 دي ماهو لبيه مڠنالي للاكي برڤاروت اين.
Bahkan, seperti Nadim, Cendana mahu mendalami rahsia kelebihan Nirnama. 	 بهكن، سڤرتي نديم، چندانا ماهو مندالمي رهسيا كلبيهن نيرنام.
Pandangan Cendana dan Nirnama bertaut. 	 ڤندڠن چندانا دان نيرنام برتاءوت.
Sejenak cuma sebelum Nirnama menghela nafas dan terus melangkah. 	 سجنق چوما سبلوم نيرنام مڠهيلا نفس دان تروس ملڠكه.
Itu tandanya dia benarkan. 	 ايت تنداڽ دي بنركن.
Nadim melirih Cendana, sebelum mengekori Nirnama. 	 نديم مليريه چندانا، سبلوم مڠيكوري نيرنام.
Cendana tersenyum lebar. 	 چندانا ترسڽوم ليبر.
Pantas mengekori mereka berdua. 	 ڤانتس مڠيكوري مريک بردوا.
Orang ramai yang berkumpul itu membuka ruang untuk Nirnama, Nadim dan Cendana meneruskan perjalanan mereka. 	 اورڠ راماي يڠ بركومڤول ايت ممبوک رواڠ اونتوق نيرنام، نديم دان چندانا منروسكن ڤرجالنن مريک.
Kami terima nasihatmu, Nirnama!  Kepada Allah kami akan kembali!  Bicara itu bersahut-sahutan beberapa kali. 	 كامي تريما نصيحتمو، نيرنام!  كڤد الله كامي اكن كمبالي!  بيچارا ايت برساهوت-ساهوتن ببراڤ كالي.
Namun, Nirnama tidak memberikan tindak balas. 	 نامون، نيرنام تيدق ممبريكن تيندق بالس.
Hanya meneruskan langkahan di celah-celah kesesakan pelabuhan sebelum menghilang di tengah-tengah lautan orang ramai. 	 هاڽ منروسكن لڠكهن دچله-چله كسسقن ڤلابوهن سبلوم مڠهيلڠ دتڠه-تڠه لاءوتن اورڠ راماي.
Nadim tidak melepaskan pandangannya kepada wajah Nirnama. 	 نديم تيدق ملڤسكن ڤندڠنڽ كڤد واجه نيرنام.
Perasan akan keadaan Nadim, Nirnama tersenyum kecil seraya mengangkat sebelah kening. 	 ڤراسن اكن كأداءن نديم، نيرنام ترسڽوم كچيل سرايا مڠڠكت سبله كنيڠ.
Bagaimana engkau boleh sampai ke tahap sebegini, Nirnama?  Nirnama tidak pantas menjawab. 	 باڬايمان اڠكاو بوليه سماي كتاهڤ سبڬيني، نيرنام؟  نيرنام تيدق ڤانتس منجواب.
Langkahan diteruskan sambil mengangkat sedikit pandangan melepasi kepala Nadim. 	 لڠكهن دتروسكن سمبيل مڠڠكت سديكيت ڤندڠن ملڤسي كڤالا نديم.
Cendana kelihatan sedang tersenyum. 	 چندانا كليهتن سدڠ ترسڽوم.
Aku juga mahu mengetahui. 	 اكو جوک ماهو مڠتاهوءي.
Nirnama kekal mengunci bicara. 	 نيرنام ككل مڠونچي بيچارا.
Mereka bertiga terus bergerak di celah-celah manusia yang ke hulu dan ke hilir dengan urusan masing-masing. 	 مريک برتيݢ تروس برڬرق دچله-چله ماءنسي يڠ كهولو دان كهيلير دڠن اوروسن ماسيڠ٢.
Pelabuhan Senari terus meriah dengan urusan perdagangan yang tiada berkesudahan. 	 ڤلابوهن سناري تروس مرياه دڠن اوروسن ڤرداڬڠن يڠ تياد بركسودهن.
Bagaimana boleh sampai ke tahap sebegini?  Nirnama menarik nafas dalam diam. 	 باڬايمان بوليه سمڤاي كتاهڤ سبڬيني؟  نيرنام مناريق نفس دالم ديام.
Pertanyaan Nadim itu mengundang imbauan kenangan yang terlalu panjang untuk diceritakan. 	 ڤرتاڽاءن نديم ايت مڠوندڠ ايمباوان كنڠن يڠ ترلالو ڤنجڠ اونتوق دچريتاكن.
Dia berlari deras, tidak menghiraukan darah yang membasahi tubuh. 	 دي برلاري درس، تيدق مڠهيراوكن داره يڠ ممباساهي توبوه.
Perit dan pedih pada wajah diabaikan. 	 ڤريت دان ڤديه ڤد واجه دأبايكن.
Beberapa kali jatuh dan terguling dek tersadung akar kayu yang timbul di atas tanah, namun tergesa-gesa dia segera bangkit. 	 ببراڤ كالي جاتوه دان ترڬوليڠ ديق ترسادوڠ اكر كايو يڠ تيمبول دأتس تانه، نامون ترڬسا-ڬسا دي سڬرا بڠكيت.
Kembali meredah belantara, menuruni Gunung Pulai ini. 	 كمبالي مرده بلنتارا، منوروني ڬونوڠ ڤولاي اين.
Seorang diri. 	 سأورڠ ديري.
Air mata berjuraian membasahi wajahnya yang pucat. 	 اءير مات برجوراين ممباسهي واجهڽ يڠ ڤوچت.
Jika mampu, dia berharap segala apa yang baru disaksikannya itu hanyalah sekadar mimpi. 	 جک ممڤو، دي برهارڤ سڬالا اڤ يڠ بارو دسقسيكنڽ ايت هاڽله سقدر ميمڤي.
Buyong! Kalijaga! Bantu aku!   Sudah beberapa kali nama dua pengawal kaki Gunung Pulai itu dilaungnya. 	 بويوڠ! كاليجاݢ! بنتو اكو!  سوده ببراڤ كالي نام دوا ڤڠاول كاكي ڬونوڠ ڤولاي ايت دلاءوڠڽ.
Namun, masih tiada sahutan. 	 نامون، ماسيه تياد ساهوتن.
Semakin lama, dia semakin nampak akan penghujung belantara. 	 سماكين لاما، دي سماكين نمڤق اكن ڤڠهوجوڠ بلنتارا.
Nafasnya yang turun-naik. 	 نفسڽ يڠ تورون-ناءيق.
Dada nan berombak tidak dihiraukan. 	 دادا نن براومبق تيدق دهيراوكن.
Keringat sudah bercampur dengan darah. 	 كريڠت سوده برچمڤور دڠن داره.
Seluruh badan terasa ngilu dan nyeri. 	 سلوروه بادن تراس ڠيلو دان ڽري.
Tetapi dipaksanya diri untuk bergerak, kaki berlari pantas. 	 تتاڤي دڤقساڽ ديري اونتوق برڬرق، كاكي برلاري ڤانتس.
Buyong! Kali. 	 بويوڠ! كالي.
Dia sampai ke kaki gunung, keluar dari belantara tebal. 	 دي سمڤاي ككاكي ڬونوڠ، كلوار دري بلنتارا تبل.
Namun, pemandangan selepas itu membuatkannya terkelu. 	 نامون، ڤمندڠن سلڤس ايت ممبواتكنڽ تركلو.
Api marak menjulang hingga ke langit dan asap yang berkepul-kepul menghiasi langit Perkampungan Gapura, dapat dilihat dari kaki gunung ini. 	 اڤي مارق منجولڠ هيڠݢ كلاڠيت دان اسڤ يڠ بركڤول-كڤول مڠهياسي لاڠيت ڤركامڤوڠن ڬاڤورا، داڤت دليهت دري كاكي ڬونوڠ اين.
Tidak, tidak, tidak! Dia berlari laju ke arah perkampungannya. 	 تيدق، تيدق، تيدق! دي برلاري لاجو كأره ڤركامڤوڠنڽ.
Ayahanda, bonda!  Langit kemerah-merahan. 	 ايهندا، بوندا!  لاڠيت كميره-ميرهن.
Biasanya, apabila semakin hampir senja, yang kelihatan adalah remang-remang jingga lembayung. 	 بياساڽ، اڤابيلا سماكين همڤير سنجا، يڠ كليهتن اداله رماڠ٢ جيڠݢ لمبايوڠ.
Tetapi seluruh langit bagai bermandian api, mungkin kerana api marak sedang menjulang-julang tinggi. 	 تتاڤي سلوروه لاڠيت باڬاي برمنديان اڤي، موڠكين كران اڤي مارق سدڠ منجولڠ-جولڠ تيڠڬي.
Bahangnya menyengat wajah hatta sebelum dia sampai ke penghujung kampung. 	 باهڠڽ مڽڠت واجه حتى سبلوم دي سمڤاي كڤڠهوجوڠ كامڤوڠ.
Ayahanda! Bonda!  Tiada sahutan. 	 ايهندا! بوندا!  تياد ساهوتن.
Apabila tiba di Perkampungan Gapura, selain rumah-rumah sedang marak terbakar, dia melihat mayat-mayat bergelimpangan. 	 اڤابيلا تيبا دڤركامڤوڠن ڬاڤورا، سلاءين رومه٢ سدڠ مارق ترباكر، دي مليهت ميت٢ برڬليمڤڠن.
Lantai bumi Perkampungan Gapura dibasahi tompokan-tompokan darah, menjadikan mayat-mayat itu bagaikan terapung di atas permaidani berwarna merah. 	 لنتاي بومي ڤركامڤوڠن ڬاڤورا دباسهي تومڤوقن٢ داره، منجاديكن ميت٢ ايت باڬايكن تراڤوڠ دأتس ڤرمايداني برورنا ميره.
Matanya membulat. 	 ماتڽ ممبولت.
Nafasnya turun naik semakin pantas. 	 نفسڽ تورون ناءيق سماكين ڤانتس.
Lututnya terus bagai hilang kekuatan, menjadikan kakinya lemah longlai terjelepok di penghujung kampung. 	 لوتوتڽ تروس باڬاي هيلڠ كقواتن، منجاديكن كاكيڽ لمه لوڠلاي ترجليڤوق دڤڠهوجوڠ كامڤوڠ.
Dia dapat melihat pendekar-pendekar Semutar Putih yang berzirah perang sudah tumbang bergelimpangan bersama kebanyakan penduduk yang lain. 	 دي داڤت مليهت ڤنديكر٢ سموتر ڤوتيه يڠ برزيراه ڤرڠ سوده تومبڠ برڬليمڤڠن برسام كباڽقن ڤندودوق يڠ لاءين.
Tubuhnya terketar-ketar. 	 توبوهڽ تركتر-كتر.
Dia ingin menjerit memanggil ayahanda dan bonda lagi namun jauh di dalam hati, dia yakin bahawa mereka berada di tengah-tengah gelimpangan mayat tersebut. 	 دي ايڠين منجريت ممڠڬيل ايهندا دان بوندا لاڬي نامون جاوه ددالم هاتي، دي يقين بهاوا مريک براد دتڠه-تڠه ڬليمڤڠن ميت ترسبوت.
Keseluruhan penduduk Perkampungan Gapura merupakan pendekar. 	 كسلوروهن ڤندودوق ڤركامڤوڠن ڬاڤورا مروڤاكن ڤنديكر.
Kedudukan mayat yang bergelimpangan memenuhi hanya satu kawasan di perkampungan itu, menggambarkan mereka telah berkumpul menyerang satu musuh yang sama. 	 كدودوقن ميت يڠ برڬليمڤڠن ممنوهي هاڽ ساتو كاوسن دڤركامڤوڠن ايت، مڠڬمبركن مريک تله بركومڤول مڽرڠ ساتو موسوه يڠ سام.
Rongganya bagai tersekat. 	 روڠڬڽ باڬاي ترسكت.
Dia tidak lagi dapat menarik nafas. 	 دي تيدق لاڬي داڤت مناريق نفس.
Keringat turun membasahi wajah dan tubuh bagaikan dia baru berkubang. 	 كريڠت تورون ممباساهي واجه دان توبوه باڬايكن دي بارو بركوبڠ.
Dadanya berdegup kencang bagaikan dia akan dihancurkan oleh tubuhnya sendiri. 	 داداڽ بردڬوڤ كنچڠ باڬايكن دي اكن دهنچوركن اوليه توبوهڽ سنديري.
Ini semua salah aku!  Dia terduduk, jatuh bagaikan bersujud. 	 اين سموا ساله اكو!  دي تردودوق، جاتوه باڬايكن برسجود.
Jangan engkau menangis sedemikian, budak. 	 جاڠن اڠكاو مناڠيس سدميكين، بودق.
Engkau telah berjasa besar. 	 اڠكاو تله برجاس بسر.
Satu suara merdu menusuk gegendang telinga, membuatkan dia tersentak. 	 ساتو سوارا مردو منوسوق ڬڬندڠ تليڠا، ممبواتكن دي ترسنتق.
Matanya terus membulat. 	 ماتڽ تروس ممبولت.
Pantas dia menolak tubuh untuk kembali melutut. 	 ڤانتس دي منولق توبوه اونتوق كمبالي ملوتوت.
Barulah dia menyedari bahawa di sisinya berdiri seorang manusia. 	 باروله دي مڽدري بهاوا دسيسيڽ برديري سأورڠ ماءنسي.
Dia perlahan-lahan mendongak dengan tubuh yang terketar-ketar. 	 دي ڤرلاهن-لاهن مندوڠاق دڠن توبوه يڠ تركتر-كتر.
Satu wajah yang teramat kacak dan tampan, berambut putih halus lagi panjang melepasi dada, berpakaian koyak-rabak, sedang melirikkan pandangan ke bawah, memandangnya sambil tersenyum manis. 	 ساتو واجه يڠ ترأمت كاچق دان تمڤن، برمبوت ڤوتيه هالوس لاڬي ڤنجڠ ملڤسي دادا، برڤاكاين كويق-رابق، سدڠ مليريقكن ڤندڠن كباوه، ممندڠڽ سمبيل ترسڽوم مانيس.
Engkau. 	 اڠكاو.
engkau. 	 اڠكاو.
Manusia tampan itu ketawa kuat. 	 ماءنسي تمڤن ايت كتاوا قوات.
Ya, aku orang yang sama. 	 يا، اكو اورڠ يڠ سام.
Yang telah dibebaskan oleh engkau dan rakan-rakan. 	 يڠ تله دبيبسكن اوليه اڠكاو دان راكن٢.
Bagaimana. 	 باڬايمان.
Aku boleh muda sebegini? Manusia itu ketawa seraya memintal rambut panjangnya. 	 اكو بوليه مودا سبڬيني؟ ماءنسي ايت كتاوا سرايا ممينتل رمبوت ڤنجڠڽ.
Inilah kesaktianku. 	 اينله كسقتينكو.
Dengan meminum darah manusia, aku mampu menjadi muda dan kekal berusia panjang. 	 دڠن ممينوم داره ماءنسي، اكو ممڤو منجادي مودا دان ككل براوسيا ڤنجڠ.
Kekuatanku juga bertambah berganda-ganda. 	 كقواتنكو جوݢ برتمبه برڬندا-ڬندا.
Matanya membesar. 	 ماتڽ ممبسر.
Kerana itulah. 	 كران ايتله.
Aku meminum darah rakan-rakanmu? Manusia itu ketawa lagi. 	 اكو ممينوم داره راكن-راكنمو؟ ماءنسي ايت كتاوا لاڬي.
Ya. 	 يا.
Benar. 	 بنر.
Dengan kekuatan daripada mereka, aku dapat pula menjamu penghuni perkampungan ini. 	 دڠن كقواتن درڤد مريک، اكو داڤت ڤولا منجامو ڤڠهوني ڤركامڤوڠن اين.
Manusia rupawan itu mencangkung. 	 ماءنسي روڤاون ايت منچڠكوڠ.
Ketika ini, kepala mereka berdua sama tinggi. 	 كتيک اين، كڤالا مريک بردوا سام تيڠڬي.
Manusia itu tersenyum manis kepadanya. 	 ماءنسي ايت ترسڽوم مانيس كڤدڽ.
Dapat dilihat dengan jelas bahagian mulut dan dagunya dibasahi darah. 	 داڤت دليهت دڠن جلس بهاڬين مولوت دان داڬوڽ دباسهي داره.
Bukan akibat kecederaan. 	 بوكن عاقبة كچدراءن.
Dia pasti itu adalah sisa-sisa darah penduduk Perkampungan Gapura. 	 دي ڤستي ايت اداله سيسا٢ داره ڤندودوق ڤركامڤوڠن ڬاڤورا.
Manusia itu tersenyum sehingga kelihatan gigi taringnya. 	 ماءنسي ايت ترسڽوم سهيڠݢ كليهتن ڬيڬي تاريڠڽ.
Terima kasih, budak. 	 تريما كاسيه، بودق.
Tangan manusia itu dipanjangkan, meramas rambutnya. 	 تاڠن ماءنسي ايت دڤنجڠكن، مرامس رمبوتڽ.
Kenapa. 	 كناڤ.
kenapa engkau tidak. 	 كناڤ اڠكاو تيدق.
membunuh aku? Dia memberanikan diri bersuara. 	 ممبونوه اكو؟ دي ممبرانيكن ديري برسوارا.
Manusia rupawan itu ketawa. 	 ماءنسي روڤاون ايت كتاوا.
Aku adalah orang yang tahu berterima kasih. 	 اكو اداله اورڠ يڠ تاهو برتريما كاسيه.
Engkau telah membebaskan aku. 	 اڠكاو تله ممبيبسكن اكو.
Nyawa engkau itu tanda terima kasih aku kepadamu. 	 ڽاوا اڠكاو ايت تندا تريما كاسيه اكو كڤدمو.
Manusia rupawan itu meramas-ramas lagi rambutnya. 	 ماءنسي روڤاون ايت مرامس-راماس لاڬي رمبوتڽ.
Ya, dia yang membebaskan manusia rupawan ini. 	 يا، دي يڠ ممبيبسكن ماءنسي روڤاون اين.
Pada awalnya, dia ragu-ragu menyertai rakan-rakannya mendaki Gunung Pulai yang menjadi kawasan larangan buat mereka. 	 ڤد اولڽ، دي راڬو٢ مڽرتاءي راكن-راكنڽ منداكي ڬونوڠ ڤولاي يڠ منجادي كاوسن لارڠن بوات مريک.
Apabila mereka menemui sebuah kotak besi sederhana di kawasan gunung itu, dia menjadi teruja. 	 اڤابيلا مريک منموءي سبواه كوتق بسي سدرهان دكاوسن ڬونوڠ ايت، دي منجادي تروجا.
Rakan-rakannya yang berani, membenarkan dia untuk mendekati kurungan yang memenjarakan manusia tersebut. 	 راكن-راكنڽ يڠ براني، ممبنركن دي اونتوق مندكتي كوروڠن يڠ ممنجاركن ماءنسي ترسبوت.
Manusia di hadapannya ini juga yang meyakinkan dia agar berbuat begitu, kerana jika tidak, dia akan ditinggalkan daripada dilatih pencak silat hebat bagai dijanjikan suara merdu milik manusia ini. 	 ماءنسي دهادڤنڽ اين جوݢ يڠ ميقينكن دي اڬر بربوات بڬيتو، كران جک تيدق، دي اكن دتيڠڬلكن درڤد دلاتيه ڤنچق سيلت هيبت باڬاي دجنجيكن سوارا مردو ميليق ماءنسي اين.
Dia tidak mahu ketinggalan. 	 دي تيدق ماهو كتيڠڬلن.
Akhirnya, dia yang menarik kain-kain rentang yang tertera kalimah-kalimah dalam Bahasa Arab yang membaluti pintu kotak besi sederhana besar tempat manusia rupawan ini terpasung. 	 اخيرڽ، دي يڠ مناريق كاءين٢ رنتڠ يڠ ترترا كلمة٢ دالم بهاس عرب يڠ ممبالوتي ڤينتو كوتق بسي سدرهان بسر تمڤت ماءنسي روڤاون اين ترڤاسوڠ.
Engkau bukan wali Allah!  Manusia rupawan itu galak ketawa. 	 اڠكاو بوكن والي الله!  ماءنسي روڤاون ايت ڬالق كتاوا.
Menyeringai sehingga kelihatan gigi taring. 	 مڽريڠاي سهيڠݢ كليهتن ڬيڬي تاريڠ.
Bahkan akulah penentang-Nya! Nyata, apa pun yang Dia usahakan untuk menghalang aku, gagal segagal-gagalnya. 	 بهكن اكوله ڤننتڠڽ! ڽات، اڤ ڤون يڠ دي اوسهاكن اونتوق مڠهالڠ اكو، ڬاڬل سڬاڬل-ڬاڬلڽ.
Tiga dekad terpasung, aku tidak juga mati. 	 تيݢ ديكد ترڤاسوڠ، اكو تيدق جوݢ ماتي.
Bahkan terbebas kembali! Manusia rupawan itu bangkit dan mencekak pinggang. 	 بهكن تربيبس كمبالي! ماءنسي روڤاون ايت بڠكيت دان منچكق ڤيڠڬڠ.
Ah, betapa segarnya udara bumi ini. 	 اه، بتاڤ سڬرڽ اودارا بومي اين.
Tiba-tiba, air muka manusia rupawan itu berubah, bagai katak ditimpa kemarau. 	 تيبا٢، اير موک ماءنسي روڤاون ايت براوبه، باڬاي كاتق دتيمڤا كماراو.
Gelisah benar dia hingga berkerut-kerut dahinya. 	 ڬليسه بنر دي هيڠݢ بركروت-كروت داهيڽ.
Mustahil! Manusia itu membentak. 	 مستحيل! ماءنسي ايت ممبنتق.
Dia termangu-mangu. 	 دي ترماڠو-ماڠو.
Budak, jangan sampai kita bertemu lagi ya. 	 بودق، جاڠن سمڤاي كيت برتمو لاڬي يا.
Aku beransur dahulu! Manusia rupawan itu memandangnya sambil tersenyum sinis. 	 اكو برانسور دهولو! ماءنسي روڤاون ايت ممندڠڽ سمبيل ترسڽوم سينيس.
Kemudian, satu letupan kecil berlaku, menyebabkan matanya berkelip-kelip. 	 كمودين، ساتو لتوڤن كچيل برلاكو، مڽببكن ماتڽ بركليڤ-كليڤ.
Asap berkepul-kepul kelihatan. 	 اسڤ بركڤول-كڤول كليهتن.
Apabila asap itu menghilang, manusia rupawan tadi turut lesap. 	 اڤابيلا اسڤ ايت مڠهيلڠ، ماءنسي روڤاون تادي توروت لساڤ.
Dia memandang sekeliling. 	 دي ممندڠ سكليليڠ.
Tiada jejak manusia rupawan tersebut. 	 تياد ججق ماءنسي روڤاون ترسبوت.
Bagaikan hilang dibawa angin lalu. 	 باڬايكن هيلڠ دباوا اڠين لالو.
Ketika ini, rongganya bagai dapat menghidu satu bau yang harum. 	 كتيک اين، روڠڬڽ باڬاي داڤت مڠهيدو ساتو باءو يڠ هاروم.
Haruman itu sangat nipis, hampir sahaja dikuburkan oleh bau besi daripada darah yang membasahi lantai bumi Perkampungan Gapura dan bau hangit kebakaran yang bersisa. 	 هارومن ايت ساڠت نيڤيس، همڤير سهاج دقبوركن اوليه باءو بسي درڤد داره يڠ ممباساهي لنتاي بومي ڤركامڤوڠن ڬاڤورا دان باءو هاڠيت كباكرن يڠ برسيسا.
Perlahan-lahan dia bangkit dan cuba memandang sekeliling. 	 ڤرلاهن-لاهن دي بڠكيت دان چوبا ممندڠ سكليليڠ.
Tiada sesiapa di situ. 	 تياد سسياڤا دسيتو.
Bagaimana dia boleh terlepas?  Bulu romanya meremang. 	 باڬايمان دي بوليه ترلڤس؟  بولو روماڽ مرمڠ.
Hampir sahaja dia meloncat akibat terkejut. 	 همڤير سهاج دي ملونچت عاقبة تركجوت.
Seorang lelaki tua, bahagian mata ditutupi kain yang diikat di belakang kepala, mengenakan pakaian labuh dengan dua lengan panjang yang beralun ditiup angin, tiba-tiba sahaja berdiri di sisinya. 	 سأورڠ للاكي توا، بهاڬين مات دتوتوڤي كاءين يڠ دإيكت دبلاكڠ كڤالا، مڠناكن ڤاكاين لابوه دڠن دوا لڠن ڤنجڠ يڠ برألون دتيوڤ اڠين، تيبا٢ سهاج برديري دسيسيڽ.
Engkau pula siapa?  Bagaimana dia boleh terlepas! Lelaki tua itu meninggikan suara. 	 اڠكاو ڤولا سياڤا؟  باڬايمان دي بوليه ترلڤس! للاكي توا ايت منيڠڬيكن سوارا.
Terenjut bahunya dek terkejut. 	 ترانجوت باهوڽ ديک تركجوت.
A. 	 ا.
aku melepaskan dia. 	 اكو ملڤسكن دي.
Kenapa!  Kami menyangka dia tok guru silat agung, wali Allah pemegang rahsia-rahsia ilmu ghaib. 	 كناڤ!  كامي مڽڠک دي توق ڬورو سيلت اڬوڠ، والي الله ڤمڬڠ رهسيا٢ علمو غاءيب.
Kami mahu menjadi hebat!  Kami?  Aku dan rakan-rakanku. 	 كامي ماهو منجادي هيبت!  كامي؟  اكو دان راكن-راكنكو.
Mereka. 	 مريک.
Semua telah mati. 	 سموا تله ماتي.
Darah dihirup manusia rupawan tadi. 	 داره دهيروڤ ماءنسي روڤاون تادي.
Manusia rupawan?  Dia asalnya tua kerepot. 	 ماءنسي روڤاون؟  دي اصلڽ توا كريڤوت.
Kurus kering. 	 كوروس كريڠ.
Tetapi setelah menghisap darah rakan-rakanku, dia menjadi lebih muda dan bertenaga. 	 تتاڤي ستله مڠهيسڤ داره راكن-راكنكو، دي منجادي لبيه مودا دان برتناݢ.
Kemudian. 	 كمودين.
Dia menuding ke arah mayat-mayat yang bergelimpangan. 	 دي منونديڠ كأره ميت٢ يڠ برڬليمڤڠن.
dia menjadi lebih tampan dan tubuhnya jelas lebih bertenaga. 	 دي منجادي لبيه تمڤن دان توبوهڽ جلس لبيه برتناݢ.
Innalillahi wa inna ilaihi roji’uun. 	 إنا لله وإنا إليه راجعون.
Lelaki tua itu tidak memandang pun ke arah yang ditunjuk olehnya. 	 للاكي توا ايت تيدق ممندڠ ڤون كأره يڠ دتونجوق اوليهڽ.
Barulah dia perasan yang lelaki itu buta. 	 باروله دي ڤراسن يڠ للاكي ايت بوتا.
Engkau. 	 اڠكاو.
siapa?  Akulah Adiwaja. 	 سياڤا؟  اكوله اديواج.
Hah?!  Mereka telah beberapa ketika meninggalkan Pelabuhan Senari. 	 هاه؟!  مريک تله ببراڤ كتيک منيڠڬلكن ڤلابوهن سناري.
Namun begitu, mereka belum jauh dari tepian laut. 	 نامون بڬيتو، مريک بلوم جاءوه دري تڤين لاءوت.
Bayu laut berpuput tenang membelai tubuh. 	 بايو لاءوت برڤوڤوت تنڠ ممبلاي توبوه.
Selendang dan pakaian labuh Cendana beralun, menyebabkan dia sekali-sekala memperkemaskan kembali keadaannya. 	 سليندڠ دان ڤاكاين لابوه چندانا برألون، مڽببكن دي سكالي-سكالا ممڤركمسكن كمبالي كأداءنڽ.
Mengapa tak biar pelitup kepalamu itu terbuka? Tak penatkah asyik membetulkannya? Suara Nadim kedengaran. 	 مڠاڤ تق بيار ڤليتوڤ كڤالامو ايت تربوک؟ تق ڤنتكه اشيق ممبتولكنڽ؟ سوارا نديم كدڠرن.
Setelah banyak kali melihat Cendana membetulkan letak pakaiannya, dia naik rimas. 	 ستله باڽق كالي مليهت چندانا ممبتولكن لتق ڤاكاينڽ، دي ناءيق ريماس.
Cendana mengukir senyuman manis lalu menggeleng. 	 چندانا مڠوكير سڽومن مانيس لالو مڠڬيليڠ.
Aku dibesarkan dengan ajaran Islam oleh ayahanda dan bondaku. 	 اكو دبسركن دڠن اجرن إسلام اوليه ايهندا دان بونداكو.
Dalam Islam, antara peraturan yang perlu dipatuhi adalah penjagaan aurat. 	 دالم إسلام، انتارا ڤراتورن يڠ ڤرلو دڤاتوهي اداله ڤنجاڬاءن عورة.
Bagi wanita, hanya wajah dan telapak tangan dibenarkan untuk terdedah. 	 باڬي وانيتا، هاڽ واجه دان تلڤق تاڠن دبنركن اونتوق تردده.
Ah, aku ada dengar-dengar juga di masjid Perkampungan Medini, sewaktu ada ceramah di sana. 	 اه، اكو اد دڠر٢ جوݢ دمسجد ڤركامڤوڠن مديني، سوقتو اد چرامه دسان.
Tapi biasanya aku dengar sambil melayan perut yang lapar. 	 تاڤي بياساڽ اكو دڠر سمبيل ملاين ڤروت يڠ لاڤر.
Menanti untuk dihidangkan makanan oleh orang-orang masjid. 	 مننتي اونتوق دهيدڠكن ماكنن اوليه اورڠ٢ مسجد.
Nadim ketawa. 	 نديم كتاوا.
Nirnama hanya memasang telinga, meneruskan langkahan dengan diekori mereka berdua. 	 نيرنام هاڽ مماسڠ تليڠا، منروسكن لڠكهن دڠن دإيكوري مريک بردوا.
Sepanjang perjalanan di persisiran pantai itu, sudah beberapa kali mereka melihat pergerakan tentera lalu lalang. 	 سڤنجڠ ڤرجالنن دڤرسيسيرن ڤنتاي ايت، سوده ببراڤ كالي مريک مليهت ڤرڬرقن تنترا لالو لالڠ.
Ada yang berseorangan, banyak juga yang berkumpulan. 	 اد يڠ برسأورڠن، باڽق جوݢ يڠ بركومڤولن.
Biasanya, tentera yang berseorangan kelihatan lebih megah perawakannya. 	 بياساڽ، تنترا يڠ برسأورڠن كليهتن لبيه مڬه ڤراوقنڽ.
Mungkin berpangkat panglima atau laksamana. 	 موڠكين برڤڠكت ڤڠليما اتاو لقسامان.
Rakyat marhaen pula dilihat takut-takut untuk bergerak ke sana ke mari bagi memenuhi keperluan hidup masing-masing. 	 رعيت مرحين ڤولا دليهت تاكوت٢ اونتوق برڬرق كسان كماري باڬي ممنوهي كڤرلوان هيدوڤ ماسيڠ٢.
Setiap kali berselisih dengan mereka yang berpakaian tentera, rakyat marhaen akan berhenti dan menunduk. 	 ستياڤ كالي برسليسيه دڠن مريک يڠ برڤاكاين تنترا، رعيت مرحين اكن برهنتي دان منوندوق.
Nirnama, Cendana dan Nadim dapat melihat asap berkepul-kepul di sana dan di sini. 	 نيرنام، چندانا دان نديم داڤت مليهت اسڤ بركڤول-كڤول دسان دان دسيني.
Hasil kerajinan dan bunga-bunga bibir Nadim dalam mengorek khabar berita, mereka mengetahui bahawa Puteri Sejinjang dan bala tenteranya telah melanggar tempat ini, yang merupakan pusat pemerintahan Puteri Santubong. 	 حاصيل كراجينن دان بوڠا٢ بيبير نديم دالم مڠوريق خبر بريتا، مريک مڠتاهوءي بهاوا ڤوتري سجينجڠ دان بالا تنتراڽ تله ملڠڬر تمڤت اين، يڠ مروڤاكن ڤوست ڤمرينتهن ڤوتري سنتوبوڠ.
Namun, serangan itu tidak membuahkan hasil. 	 نامون، سرڠن ايت تيدق ممبواهكن حاصيل.
Kononnya, tujuan utama serangan tersebut adalah untuk menggangguSayembara 100 Pendekar yang akan diadakan beberapa hari lagi. 	 كونونڽ، توجوان اوتام سرڠن ترسبوت اداله اونتوق مڠڬڠڬو سيمبارا 100 ڤنديكر يڠ اكن دأداكن ببراڤ هاري لاڬي.
Walaupun beberapa peserta dikhabarkan telah terbunuh, kebanyakan pendekar itu tambah bersemangat apabila berjaya mempamerkan kekuatan masing-masing dalam pertempuran tersebut. 	 والاوڤون ببراڤ ڤسرتا دخبركن تله تربونوه، كباڽقن ڤنديكر ايت تمبه برسماڠت اڤابيلا برجاي ممڤاميركن كقواتن ماسيڠ٢ دالم ڤرتمڤورن ترسبوت.
Ini tambah meyakinkan Puteri Santubong bahawa langkahnya menganjurkan Sayembara tersebut sebagai tepat dan berkesan. 	 اين تمبه ميقينكن ڤوتري سنتوبوڠ بهاوا لڠكهڽ مڠنجوركن سايمبارا ترسبوت سباڬاي تڤت دان بركسن.
Hah, Nirnama. 	 هاه، نيرنام.
Ke mana sebenarnya arah tuju kita dari sini? Nadim bercekak pinggang. 	 كمان سبنرڽ اره توجو كيت دري سيني؟ نديم برچكق ڤيڠڬڠ.
Pada wajahnya sudah ada renik-renik keringat yang bertamu. 	 ڤد واجهڽ سوده اد رينيق٢ كريڠت يڠ برتامو.
Nirnama menghentikan langkahan, membuatkan Nadim dan Cendana turut melakukan hal yang sama. 	 نيرنام مڠهنتيكن لڠكهن، ممبواتكن نديم دان چندانا توروت ملاكوكن حال يڠ سام.
Perlahan-lahan Nirnama mengangkat tangan, menuding kepada Gunung Santubong berhampiran mereka. 	 ڤرلاهن-لاهن نيرنام مڠڠكت تاڠن، منونديڠ كڤد ڬونوڠ سنتوبوڠ برهمڤيرن مريک.
Dari tempat mereka berdiri, Istana Santubong dapat dilihat tersergam indah di satu sudut lereng gunung tersebut. 	 دري تمڤت مريک برديري، ايستان سنتوبوڠ داڤت دليهت ترسرڬم اينده دساتو سودوت ليريڠ ڬونوڠ ترسبوت.
Engkau masih tidak menjawab soalan kami di bahtera tempoh hari. 	 اڠكاو ماسيه تيدق منجواب سوءالن كامي دبهترا تيمڤوه هاري.
Cendana bersuara. 	 چندانا برسوارا.
Nirnama mengangkat sebelah kening. 	 نيرنام مڠڠكت سبله كنيڠ.
Cik Cendana kena nyatakan soalan yang mana, kerana banyak soalan dan pertanyaan kita yang Nirnama abaikan. 	 چيق چندانا كنا ڽاتكن سوءالن يڠ مان، كران باڽق سوءالن دان ڤرتاڽاءن كيت يڠ نيرنام ابايكن.
Hah. 	 هاه.
Nadim ketawa. 	 نديم كتاوا.
Tersenyum Cendana dibuatnya. 	 ترسڽوم چندانا دبواتڽ.
Nirnama pula menggeleng sambil bibirnya dihiasi senyuman nipis. 	 نيرنام ڤولا مڠڬيليڠ سمبيل بيبيرڽ دهياسي سڽومن نيڤيس.
Berkenaan tujuan sebenar engkau ke Kerajaan Serawa ini. 	 بركناءن توجوان سبنر اڠكاو ككراجاءن سراوا اين.
Nirnama terangguk-angguk. 	 نيرنام تراڠڬوق-اڠڬوق.
Kerajaan Serawa bergejolak hebat lima tahun kebelakangan ini. 	 كراجاءن سراوا برڬجولق هيبت ليم تاهون كبلاكڠن اين.
Semenjak Raja Dewata Mulya mangkat, perseteruan antara Puteri Santubong dan kembarnya, Puteri Sejinjang, meningkat ke suatu tahap yang lebih dahsyat. 	 سمنجق راج ديواتا موليا مڠكت، ڤرستروان انتارا ڤوتري سنتوبوڠ دان كمبرڽ، ڤوتري سجينجڠ، منيڠكت كسواتو تاهڤ يڠ لبيه دهشت.
Memandangkan kedua-duanya diberikan kuasa tersendiri dan mengawal kawasan tersendiri, masing-masing mempunyai kekuatan tentera dan mempergunakannya untuk mencapai kepentingan diri. 	 ممندڠكن كدوا-دواڽ دبريكن كواس ترسنديري دان مڠاول كاوسن ترسنديري، ماسيڠ٢ ممڤوڽاءي كقواتن تنترا دان ممڤرڬوناكنڽ اونتوق منچاڤاي كڤنتيڠن ديري.
Nirnama akhirnya berbicara panjang, sambil melayarkan pandangan redup ke Istana Santubong. 	 نيرنام اخيرڽ بربيچارا ڤنجڠ، سمبيل ملايركن ڤندڠن ردوڤ كأيستان سنتوبوڠ.
Semuanya disebabkan perebutan cinta. 	 سمواڽ دسببكن ڤربوتن چينتا.
Suara Cendana pula berdesir. 	 سوارا چندانا ڤولا بردسير.
Penduduk Kerajaan Serawa ini hidup sengsara kerana hampir setiap hari mereka diancam peperangan yang boleh berlaku pada bila-bila masa. 	 ڤندودوق كراجاءن سراوا اين هيدوڤ سڠسارا كران همڤير ستياڤ هاري مريک دأنچم ڤڤرڠن يڠ بوليه برلاكو ڤد بيلا٢ ماس.
Aku sekadar mahu berusaha untuk mendamaikan keadaan di sini. 	 اكو سقدر ماهو براوسها اونتوق مندامايكن كأداءن دسيني.
Bulat mata Nadim mendengar bicara Nirnama. 	 بولت مات نديم مندڠر بيچارا نيرنام.
Mahu mendamaikan keadaan di sini? Adakah engkau tahu bahawa kekuasaan Kerajaan Serawa ini berkali ganda daripada Wilayah Ujong di Tanah Semenanjung?  Nadim membayangkan yang Nirnama mahu melakukan apa yang dilakukannya di Wilayah Ujong, menumbangkan satu persatu orang-orang penting yang menguasai kawasan tersebut dan melemahkannya, sehingga Kerajaan Semutar Putih mampu merampas tanah jajahan itu. 	 ماهو مندامايكن كأداءن دسيني؟ ادكه اڠكاو تاهو بهاوا ككواساءن كراجاءن سراوا اين بركالي ڬندا درڤد ولايه اوجوڠ دتانه سمننجوڠ؟  نديم ممبايڠكن يڠ نيرنام ماهو ملاكوكن اڤ يڠ دلاكوكنڽ دولايه اوجوڠ، منومبڠكن ساتو ڤرساتو اورڠ٢ ڤنتيڠ يڠ مڠواساءي كاوسن ترسبوت دان ملمهكنڽ، سهيڠݢ كراجاءن سموتر ڤوتيه ممڤو مرمڤس تانه ججاهن ايت.
Hah, apa engkau berpakat dengan Kerajaan Semutar Putih untuk mereka ke mari?  Nirnama menggeleng. 	 هاه، اڤ اڠكاو برڤاكت دڠن كراجاءن سموتر ڤوتيه اونتوق مريک كماري؟  نيرنام مڠڬيليڠ.
Aku sebut mendamaikan. 	 اكو سبوت مندامايكن.
Aku berpendapat, apa yang berlaku adalah makar Jagat Suci. 	 اكو برڤنداڤت، اڤ يڠ برلاكو اداله ماكر جاڬت سوچي.
Pendekar berparut itu memandang Nadim dan kemudian, Cendana. 	 ڤنديكر برڤاروت ايت ممندڠ نديم دان كمودين، چندانا.
Cendana menerima bicara itu dengan mulut yang sedikit terlopong. 	 چندانا منريما بيچارا ايت دڠن مولوت يڠ سديكيت ترلوڤوڠ.
Maksud engkau, apa berlaku di Kerajaan Serawa ini merupakan campur tangan Jagat Suci? Bagaimana?  Itu hanya jangkaan aku. 	 مقصود اڠكاو، اڤ برلاكو دكراجاءن سراوا اين مروڤاكن چمڤور تاڠن جاڬت سوچي؟ باڬايمان؟  ايت هاڽ جڠكاءن اكو.
Sebab itu aku ke mari. 	 سبب ايت اكو كماري.
Mahu mencari puncanya. 	 ماهو منچاري ڤونچاڽ.
Dan mendamaikan kedua-dua puteri yang bersengketa. 	 دان مندامايكن كدوا-دوا ڤوتري يڠ برسڠكيتا.
Apakah engkau ada perancangan untuk melakukan semua itu? Nadim mengerutkan dahi. 	 اڤاكه اڠكاو اد ڤرانچڠن اونتوق ملاكوكن سموا ايت؟ نديم مڠروتكن داهي.
Nirnama tersenyum nipis. 	 نيرنام ترسڽوم نيڤيس.
Menggeleng. 	 مڠڬيليڠ.
Hah, jadi apa kita perlu lakukan sekarang? Nadim menepuk dahi. 	 هاه، جادي اڤ كيت ڤرلو لاكوكن سكارڠ؟ نديم منڤوق داهي.
Aku bersama Tuhanku yang memberikan petunjuk. 	 اكو برسام توهنكو يڠ ممبريكن ڤتونجوق.
Nadim dan Cendana saling berpandangan. 	 نديم دان چندانا ساليڠ برڤندڠن.
Tuan, puan. 	 توان، ڤوان.
Marilah menghilangkan dahaga dengan air kelapa segar. 	 ماريله مڠهيلڠكن دهاݢ دڠن اير كلاڤ سڬر.
Manis dan enak rasanya! Satu suara sayup-sayup kedengaran. 	 مانيس دان اينق راسڽ! ساتو سوارا سايوڤ٢ كدڠرن.
Ketiga-tiga mereka menghentikan perbualan dan memandang ke arah datangnya suara tersebut. 	 كتيݢا-تيݢ مريک مڠهنتيكن ڤربوالن دان ممندڠ كأره داتڠڽ سوارا ترسبوت.
Ayuh ke sini, dapatkan kelapa muda. 	 ايوه كسيني، داڤتكن كلاڤ مودا.
Air kelapa segar!  Seorang pemuda kelihatan sedang melaung sambil berpaut pada sebatang pokok kelapa nun di hadapan sana. 	 اءير كلاڤ سڬر!  سأورڠ ڤمودا كليهتن سدڠ ملاءوڠ سمبيل برڤاءوت ڤد سباتڠ ڤوكوق كلاڤ نون دهادڤن سان.
Di kawasan itu, banyak pokok kelapa yang tumbuh berselerak sepanjang pesisir pantai. 	 دكاوسن ايت، باڽق ڤوكوق كلاڤ يڠ تومبوه برسليرق سڤنجڠ ڤسيسير ڤنتاي.
Mari, mari, hilangkan dahaga dengan air kelapa enak! Satu lagi suara kedengaran. 	 ماري، ماري، هيلڠكن دهاݢ دڠن اءير كلاڤ اينق! ساتو لاڬي سوارا كدڠرن.
Kali ini, suara seorang gadis yang berada di dalam sebuah gerai kecil. 	 كالي اين، سوارا سأورڠ ڬاديس يڠ براد ددالم سبواه ڬراي كچيل.
Hah, dahagalah. 	 هاه، دهاݢله.
Teringat pula kepada makanan dan minuman enak di atas bahtera Orang Kaya Besar Tanggang. 	 ترايڠت ڤولا كڤد ماكنن دان مينومن اينق دأتس بهترا اورڠ كاي بسر تڠڬڠ.
Mari kita ke sana melepaskan dahaga! Nadim tidak menanti balasan daripada Nirnama dan Cendana, terus membuka langkah. 	 ماري كيت كسان ملڤسكن دهاݢ! نديم تيدق مننتي بالسن درڤد نيرنام دان چندانا، تروس ممبوک لڠكه.
Nirnama dan Cendana saling berbalas pandang. 	 نيرنام دان چندانا ساليڠ بربالس ڤندڠ.
Cendana memberi isyarat dengan gerakan kepala agar hajat Nadim itu dipenuhi. 	 چندانا ممبري اشارت دڠن ڬرقن كڤالا اڬر حاجة نديم ايت دڤنوهي.
Nirnama mengangguk perlahan. 	 نيرنام مڠڠڬوق ڤرلاهن.
Lantas mereka berdua melangkah ke arah yang sama. 	 لنتس مريک بردوا ملڠكه كأره يڠ سام.
Nirnama. 	 نيرنام.
Pendekar berparut itu memandang Cendana. 	 ڤنديكر برڤاروت ايت ممندڠ چندانا.
Engkau sebenarnya ada tujuan yang lebih besar daripada sekadar mahu membantu orang ramai, bukan?   Redup pandangan Nirnama menatap Cendana, yang berani bertaut pandangan dengannya untuk tempoh yang agak lama. 	 اڠكاو سبنرڽ اد توجوان يڠ لبيه بسر درڤد سقدر ماهو ممبنتو اورڠ راماي، بوكن؟  ردوڤ ڤندڠن نيرنام مناتڤ چندانا، يڠ براني برتاءوت ڤندڠن دڠنڽ اونتوق تيمڤوه يڠ اڬق لاما.
Akhirnya, Nirnama yang mengalah, menundukkan pandangan. 	 اخيرڽ، نيرنام يڠ مڠاله، منوندوقكن ڤندڠن.
Dia belum mampu untuk berani menatap wajah Cendana terlalu lama. 	 دي بلوم ممڤو اونتوق براني مناتڤ واجه چندانا ترلالو لاما.
Bukan sesuatu yang aku mahu melibatkan orang lain. 	 بوكن سسواتو يڠ اكو ماهو مليبتكن اورڠ لاءين.
Mengapa?  Kerana ia adalah sesuatu yang perlu aku lunaskan sendiri. 	 مڠاڤ؟  كران اي اداله سسواتو يڠ ڤرلو اكو لونسكن سنديري.
Dan perjalanan ini adalah perjalanan yang berbahaya. 	 دان ڤرجالنن اين اداله ڤرجالنن يڠ بربهاي.
Tetapi engkau membiarkan anak muda seperti Nadim mengikutimu?  Dengan harapan satu hari kelak dia akan berputus asa. 	 تتاڤي اڠكاو ممبياركن انق مودا سڤرتي نديم مڠيكوتيمو؟  دڠن هارڤن ساتو هاري كلق دي اكن برڤوتوس اسا.
Perjalanan ini tidaklah dibentangkan permaidani merah. 	 ڤرجالنن اين تيدقله دبنتڠكن ڤرمايداني ميره.
Hanya duri yang bertaburan menanti. 	 هاڽ دوري يڠ برتابورن مننتي.
Aku fikir, aku mahu bersamamu di atas jalan ini. 	 اكو فيكير، اكو ماهو برساممو دأتس جالن اين.
Nirnama terpempan. 	 نيرنام ترڤمڤن.
Dia mengangkat muka, menatap wajah Cendana. 	 دي مڠڠكت موک، مناتڤ واجه چندانا.
Engkau tidak tahu apa tujuan aku yang sebenar. 	 اڠكاو تيدق تاهو اڤ توجوان اكو يڠ سبنر.
Aku tahu engkau bukan orang yang suka melakukan perkara yang sia-sia. 	 اكو تاهو اڠكاو بوكن اورڠ يڠ سوک ملاكوكن ڤركارا يڠ سيا٢.
Bagaimana dengan impianmu menjadi yang terhebat?  Masih ada. 	 باڬايمان دڠن ايمڤينمو منجادي يڠ ترهيبت؟  ماسيه اد.
Tetapi bicaramu berkenaan lengkap-melengkapi, membuatkan aku mahu mendampingi kamu. 	 تتاڤي بيچارامو بركنا‌ءن لڠكڤ-ملڠكڤي، ممبواتكن اكو ماهو مندمڤيڠي كامو.
Nirnama tidak pasti sama ada Cendana sedang berkias atau berbicara tanpa majaz. 	 نيرنام تيدق ڤستي سام اد چندانا سدڠ برقياس اتاو بربيچارا تنڤا ماجز.
Namun, wajahnya terasa hangat. 	 نامون، واجهڽ تراس هاڠت.
Dia tidak terus menyuarakan pandangan, kerana risau bakal tersalah anggap. 	 دي تيدق تروس مڽواراكن ڤندڠن، كران ريساو باكل ترساله اڠڬڤ.
Beberapa ketika berlalu dalam sepi. 	 ببراڤ كتيک برلالو دالم سڤي.
Terpulang kepada dirimu. 	 ترڤولڠ كڤد ديريمو.
Cendana dilihat tersenyum manis. 	 چندانا دليهت ترسڽوم مانيس.
Nirnama, Cik Cendana, ke mari. 	 نيرنام، چيق چندانا، كماري.
Air kelapa ini amat enak dan menyamankan! Nadim menjulang sebiji kelapa hijau pada tangan. 	 اءير كلاڤ اين امت اينق دان مڽامنكن! نديم منجولڠ سبيجي كلاڤ هيجاو ڤد تاڠن.
Nirnama dan Cendana sama-sama tiba di gerai kecil itu. 	 نيرنام دان چندانا سام٢ تيبا دڬراي كچيل ايت.
Nadim menonggak sebiji buah kelapa bagi mendapatkan airnya dengan rakus. 	 نديم منوڠڬق سبيجي بواه كلاڤ باڬي منداڤتكن اءيرڽ دڠن راكوس.
Sebahagian air kelapa itu membasahi bajunya. 	 سبهاڬين اير كلاڤ ايت ممباساهي باجوڽ.
Sesungguhnya orang-orang yang membazir itu merupakan rakan kepada syaitan. 	 سسوڠڬوهڽ اورڠ٢ يڠ ممباذير ايت مروڤاكن راكن كڤد شيطان.
Nirnama menepuk bahu Nadim dengan lembut. 	 نيرنام منڤوق باهو نديم دڠن لمبوت.
Nadim cepat-cepat menurunkan buah kelapa dari mulutnya. 	 نديم چڤت٢ منورونكن بواه كلاڤ دري مولوتڽ.
Hah, kita sudah ada banyak wang hasil pemberian Orang Kaya Besar Tanggang, bukan? Apa yang membazirnya?  Sedang kalau kita berwudhu’ di sungai yang mengalir sekali pun, Rasulullah mengajarkan agar kita tidak membazir. 	 هاه، كيت سوده اد باڽق واڠ حاصيل ڤمبرين اورڠ كاي بسر تڠڬڠ، بوكن؟ اڤ يڠ ممباذيرڽ؟  سدڠ كالاو كيت بروضوء دسوڠاي يڠ مڠالير سكالي ڤون، رسول الله مڠاجركن اڬر كيت تيدق ممباذير.
Sekadar yang perlu sahaja. 	 سقدر يڠ ڤرلو سهاج.
Apatah lagi sesuatu yang boleh habis seperti ini. 	 اڤاته لاڬي سسواتو يڠ بوليه هابيس سڤرتي اين.
Nirnama menyentuh buah kelapa yang dipegang Nadim. 	 نيرنام مڽنتوه بواه كلاڤ يڠ دڤڬڠ نديم.
Nadim mencebik sebelum memandang Cendana, ibarat mahu meminta sokongan. 	 نديم منچبيق سبلوم ممندڠ چندانا، عبارت ماهو ممينتا سوكوڠن.
Srikandi itu sekadar tersenyum dan mengangguk ke arah Nirnama, menzahirkan persetujuannya terhadap apa yang Nirnama bicarakan, sambil menyambut sebiji kelapa muda yang dihulurkan oleh gadis penjaga gerai. 	 سريكندي ايت سقدر ترسڽوم دان مڠڠڬوق كأره نيرنام، منظاهيركن ڤرستوجوانڽ ترهادڤ اڤ يڠ نيرنام بيچاراكن، سمبيل مڽمبوت سبيجي كلاڤ مودا يڠ دهولوركن اوليه ڬاديس ڤنجاݢ ڬراي.
Terima kasih. 	 تريما كاسيه.
Sama-sama. 	 سام٢.
Gadis itu tersenyum manis. 	 ڬاديس ايت ترسڽوم مانيس.
Di sekitar gerai itu terdapat beberapa buah meja kayu panjang dengan kerusi kayu yang lebih kurang sama panjangnya. 	 دسكيتر ڬراي ايت ترداڤت ببراڤ بواه ميجا كايو ڤنجڠ دڠن كروسي كايو يڠ لبيه كورڠ سام ڤنجڠڽ.
Nadim sudah duduk di salah satu meja kayu tersebut, dengan kaki terangkat sebelah di atas kerusi. 	 نديم سوده دودوق دساله ساتو ميجا كايو ترسبوت، دڠن كاكي تراڠكت سبله دأتس كروسي.
Nirnama mengambil tempat di sebelahnya, lalu menguis kaki Nadim. 	 نيرنام مڠمبيل تمڤت دسبلهڽ، لالو مڠوءيس كاكي نديم.
Nadim memandang Nirnama dengan wajah terpinga-pinga. 	 نديم ممندڠ نيرنام دڠن واجه ترڤيڠا-ڤيڠا.
Beradablah saat makan dan minum. 	 برأدبله ساعت ماكن دان مينوم.
Cendana mengambil tempat yang bertentang dengan mereka. 	 چندانا مڠمبيل تمڤت يڠ برتنتڠ دڠن مريک.
Tersenyum-senyum melihat riak wajah Nadim yang jelas tidak berpuas hati, tetapi terpaksa akur dengan nasihat Nirnama. 	 ترسڽوم-سڽوم مليهت رياق واجه نديم يڠ جلس تيدق برڤواس هاتي، تتاڤي ترڤقسا اكور دڠن نصيحت نيرنام.
Di sekeliling mereka, beberapa meja dipenuhi pelanggan yang menikmati air kelapa muda. 	 دسكليليڠ مريک، ببراڤ ميجا دڤنوهي ڤلڠڬن يڠ منعمتي اءير كلاڤ مودا.
Kebanyakannya lelaki. 	 كباڽقنڽ للاكي.
Woi, Jenin. 	 ووي، جنين.
Engkau berangan apa lagi lama-lama di atas pokok kelapa!   Jangan bermimpilah mahu beristerikan Puteri Santubong!  Engkau fikir lama-lama di atas pokok kelapa itu, engkau boleh terbang ke istana tuan puteri?  Lelaki-lelaki itu ketawa beramai-ramai. 	 اڠكاو براڠن اڤ لاڬي لاما٢ دأتس ڤوكوق كلاڤ!  جاڠن برميمڤيله ماهو برإيستريكن ڤوتري سنتوبوڠ!  اڠكاو فيكير لاما٢ دأتس ڤوكوق كلاڤ ايت، اڠكاو بوليه تربڠ كأيستان توان ڤوتري؟  للاكي٢ ايت كتاوا براماي-راماي.
Nirnama memerhatikan kumpulan lelaki itu sebelum mendongak. 	 نيرنام ممرهاتيكن كومڤولن للاكي ايت سبلوم مندوڠاق.
Pada salah satu pokok kelapa tersebut, seorang pemuda sedang berpaut. 	 ڤد ساله ساتو ڤوكوق كلاڤ ترسبوت، سأورڠ ڤمودا سدڠ برڤاءوت.
Dia tidak mengait buah kelapa tetapi bagaikan termenung sambil memerhati ke arah Gunung Santubong. 	 دي تيدق مڠاءيت بواه كلاڤ تتاڤي باڬايكن ترمنوڠ سمبيل ممرهاتي كأره ڬونوڠ سنتوبوڠ.
Lebih tepat, ke arah Istana Santubong yang terletak di lereng bukit menghadap pesisiran pantai ini. 	 لبيه تڤت، كأره ايستان سنتوبوڠ يڠ ترلتق دليريڠ بوكيت مڠهادڤ ڤسيسيرن ڤنتاي اين.
Dia memang begitu. 	 دي ميمڠ بڬيتو.
Sering berlama-lama di atas pokok. 	 سريڠ برلاما-لاما دأتس ڤوكوق.
Hanya sekali-sekala memanggil pelanggan. 	 هاڽ سكالي-سكالا ممڠڬيل ڤلڠڬن.
Kerjanya juga lambat kerana kuat berangan. 	 كرجاڽ جوݢ لمبت كران قوات براڠن.
Suara gadis di gerai itu menarik Nadim dan Cendana untuk memerhatinya. 	 سوارا ڬاديس دڬراي ايت مناريق نديم دان چندانا اونتوق ممرهاتيڽ.
Aku kakandanya. 	 اكو ككنداڽ.
Jelita. 	 جليتا.
Dia adindaku, Jenin. 	 دي ادينداكو، جنين.
Jelita tersenyum manis sambil mencaras bahagian atas buah kelapa muda. 	 جليتا ترسڽوم مانيس سمبيل منچارس بهاڬين اتس بواه كلاڤ مودا.
Beberapa orang yang baru tiba dan perlu dilayannya. 	 ببراڤ اورڠ يڠ بارو تيبا دان ڤرلو دلاينڽ.
Kau berangan apa hari ini, Jenin oi!  Mahu hilangkan Putera Serapi dari Kerajaan Serawa ini!  Engkau tak sertai Sayembara 100 Pendekar? Bolehlah engkau bertemu Puteri Santubong!  Atau engkau sedar engkau tidak layak?!  Kumpulan manusia itu berdekah-dekah ketawa sesama mereka. 	 كاو براڠن اڤ هاري اين، جنين اوي!  ماهو هيلڠكن ڤوترا سراڤي دري كراجاءن سراوا اين! اڠكاو تق سرتاي سايمبارا 100 ڤنديكر؟ بوليهله اڠكاو برتمو ڤوتري سنتوبوڠ!  اتاو اڠكاو سدر اڠكاو تيدق لايق؟!  كومڤولن ماءنسي ايت بردكه-دكه كتاوا سسام مريک.
Mereka pengunjung tetap kami. 	 مريک ڤڠونجوڠ تتڤ كامي.
Jadi, janganlah terasa hati dengan sikap mereka. 	 جادي، جاڠنله تراس هاتي دڠن سيكڤ مريک.
Suka menyakat Jenin, tapi mereka sering membantu perniagaan kami. 	 سوک مڽاكت جنين، تاڤي مريک سريڠ ممبنتو ڤرنياڬاءن كامي.
Mereka nelayan di pesisir pantai ini dan penduduk kampung berhampiran. 	 مريک نلاين دڤسيسير ڤنتاي اين دان ڤندودوق كامڤوڠ برهمڤيرن.
Jelita mencelah. 	 جليتا منچله.
Nadim terangguk-angguk. 	 نديم تراڠڬوق-اڠڬوق.
Nirnama masih memerhatikan Jenin di atas pokok kelapa. 	 نيرنام ماسيه ممرهاتيكن جنين دأتس ڤوكوق كلاڤ.
Oi, Mat, turunlah. 	 اوي، مت، تورونله.
Kami nak dengar angan-angan kau. 	 كامي نق دڠر اڠن٢ كاو.
Salah seorang lelaki dari meja berhampiran menjerit. 	 ساله سأورڠ للاكي دري ميجا برهمڤيرن منجريت.
Oh, baik! Jenin mengait beberapa biji kelapa muda sebelum dia memacakkan satu alat seperti sabit, dan turun menggunakan tali panjang di belakang sabit tersebut. 	 اوه، باءيق! جنين مڠاءيت ببراڤ بيجي كلاڤ مودا سبلوم دي مماچقكن ساتو الت سڤرتي سابيت، دان تورون مڠڬوناكن تالي ڤنجڠ دبلاكڠ سابيت ترسبوت.
Wah, menarik alat itu. 	 واه، مناريق الت ايت.
Cendana teruja. 	 چندانا تروجا.
Rekaannya sendiri. 	 ريكاءنڽ سنديري.
Hasil angan-angannya dahulu. 	 حاصيل اڠن٢ دهولو.
Tapi yang ini dia benar-benar usahakan. 	 تاڤي يڠ اين دي بنر٢ اوسهاكن.
Jelita menambah. 	 جليتا منمبه.
Jenin menyertai kumpulan nelayan di meja berhampiran. 	 جنين مڽرتاءي كومڤولن نلاين دميجا برهمڤيرن.
Punca masalah sebenar adalah Putera Serapi. 	 ڤونچا مسئله سبنر اداله ڤوترا سراڤي.
Kehadirannya membakar api perseteruan antara dua puteri. 	 كحاضيرنڽ ممباكر اڤي ڤرستروان انتارا دوا ڤوتري.
Sekiranya Putera Serapi pergi, masalah di Kerajaan Serawa akan berpapasan!   Jenin adalah seorang lelaki yang sedikit lebih tinggi berbanding Nirnama. 	 سكيراڽ ڤوترا سراڤي ڤرڬي، مسئله دكراجاءن سراوا اكن برڤاڤسن!  جنين اداله سأورڠ للاكي يڠ سديكيت لبيه تيڠڬي بربنديڠ نيرنام.
Kepalanya ditutup Tengkolok Kelepai. 	 كڤالاڽ دتوتوڤ تڠكولوق كلڤاي.
Wajahnya sedikit tidak terurus, dengan jambang dan janggut yang tidak dijaga kemas. 	 واجهڽ سديكيت تيدق تراوروس، دڠن جمبڠ دان جڠڬوت يڠ تيدق دجاݢ كمس.
Pakaiannya juga lusuh, kotor, dan bertampal-tampal. 	 ڤاكاينڽ جوݢ لوسوه، كوتور، دان برتمڤل-تمڤل.
Nirnama khusyuk memasang telinga. 	 نيرنام خشوع مماسڠ تليڠا.
Hanya sekali-sekala menghirup air kelapa muda di tangan. 	 هاڽ سكالي-سكالا مڠهيروڤ اءير كلاڤ مودا دتاڠن.
Sementara Nadim dan Cendana sudah menikmati kelapa muda yang kedua. 	 سمنتارا نديم دان چندانا سوده منعمتي كلاڤ مودا يڠ كدوا.
Bagaimana engkau mahu membuatkan Putera Serapi pergi? Dia kesayangan masyarakat. 	 باڬايمان اڠكاو ماهو ممبواتكن ڤوترا سراڤي ڤرڬي؟ دي كسايڠن مشاركت.
Benar, Jenin. 	 بنر، جنين.
Apa yang engkau dengki sangat dengan Putera Serapi?  Dia sebenarnya orang jahat. 	 اڤ يڠ اڠكاو دڠكي ساڠت دڠن ڤوترا سراڤي؟  دي سبنرڽ اورڠ جاهت.
Dialah penyebab porak-peranda yang berlaku! Mata Jenin membulat dengan keterujaan. 	 دياله ڤڽباب ڤورق-ڤرندا يڠ برلاكو! مات جنين ممبولت دڠن كتروجاءن.
Kita perlu mencari jalan untuk meyakinkan tuanku puteri berdua bahawa mereka telah ditipu. 	 كيت ڤرلو منچاري جالن اونتوق ميقينكن توانكو ڤوتري بردوا بهاوا مريک تله دتيڤو.
Porak-peranda Kerajaan Serawa hanya menguntungkan Jagat Suci!  Semua yang semeja dengan Jenin ketawa terbahak-bahak. 	 ڤورق-ڤرندا كراجاءن سراوا هاڽ مڠونتوڠكن جاڬت سوچي!  سموا يڠ سميجا دڠن جنين كتاوا ترباهق-باهق.
Ada yang sampai menepuk lutut sendiri. 	 اد يڠ سمڤاي منڤوق لوتوت سنديري.
Engkau terlalu kuat berangan. 	 اڠكاو ترلالو قوات براڠن.
Putera Serapi putera kayangan. 	 ڤوترا سراڤي ڤوترا كايڠن.
Anugerah dari langit. 	 انوڬره دري لاڠيت.
Baik dengan masyarakat. 	 باءيق دڠن مشاركت.
Semua yang tinggal berhampiran istananya begitu sayang kepadanya. 	 سموا يڠ تيڠڬل برهمڤيرن ايستانڽ بڬيتو سايڠ كڤدڽ.
Benar, mengapa engkau menuduhnya yang bukan-bukan!  Engkau sebenarnya cemburu yang dua puteri berebut Putera Serapi!  Mereka ketawa lagi. 	 بنر، مڠاڤ اڠكاو منودوهڽ يڠ بوكن٢!  اڠكاو سبنرڽ چمبورو يڠ دوا ڤوتري بربوت ڤوترا سراڤي!  مريک كتاوا لاڬي.
Jika aku mampu bertarung, aku akan sertai Sayembara 100 Pendekar. 	 جک اكو ممڤو برتاروڠ، اكو اكن سرتاءي سايمبارا 100 ڤنديكر.
Dengan itu, aku akan dapat merapati Puteri Santubong. 	 دڠن ايت، اكو اكن داڤت مراڤتي ڤوتري سنتوبوڠ.
Akan aku sampaikan kepadanya pandangan aku! Jenin mengacung tangan. 	 اكن اكو سمڤايكن كڤدڽ ڤندڠن اكو! جنين مڠاچوڠ تاڠن.
Jelas, dia tidak menghiraukan sedikit pun tawa orang sekeliling. 	 جلس، دي تيدق مڠهيراوكن سديكيت ڤون تاوا اورڠ سكليليڠ.
Nelayan-nelayan itu tambah galak ketawa. 	 نلاين٢ ايت تمبه ڬالق كتاوا.
Ada yang menggeleng-geleng. 	 اد يڠ مڠڬيليڠ-ڬيليڠ.
Habis, kenapa engkau tak menyertainya?  Aku bukan pendekar!  Semua ketawa lagi. 	 هابيس، كناڤ اڠكاو تق مڽرتاءيڽ؟  اكو بوكن ڤنديكر!  سموا كتاوا لاڬي.
Jelita mengambil kelapa-kelapa yang dijatuhkan oleh Jenin sebentar tadi. 	 جليتا مڠمبيل كلاڤ٢ يڠ دجاتوهكن اوليه جنين سبنتر تادي.
Apabila melintasi meja tempat Nirnama, Nadim dan Cendana berada, dia mempamerkan riak wajah yang tidak senang sambil menghela nafas kasar. 	 اڤابيلا ملينتاسي ميجا تمڤت نيرنام، نديم دان چندانا براد، دي ممڤاميركن رياق واجه يڠ تيدق سنڠ سمبيل مڠهيلا نفس كاسر.
Itulah adindaku, asyik berangan saja. 	 ايتله ادينداكو، اشيق براڠن ساج.
Mujurlah kerja masih berjalan walau lambat dan banyak aku kena menampungnya. 	 موجورله كرجا ماسيه برجالن والاو لمبت دان باڽق اكو كنا منمڤوڠڽ.
Jelita tersenyum kelat. 	 جيليتا ترسڽوم كلات.
Cendana sekali-sekala tertawa dengan cerita Jenin. 	 چندانا سكالي-سكالا ترتاوا دڠن چريتا جنين.
Ada ketikanya dia menggeleng. 	 اد كتيكڽ دي مڠڬيليڠ.
Terlalu kuat berangan sehingga membayangkan yang bukan-bukan. 	 ترلالو قوات براڠن سهيڠݢ ممبايڠكن يڠ بوكن٢.
Tetapi memang benar, melalui pengamatan orang kampung sendiri pun, pergolakan bermula dengan kehadiran Putera Serapi. 	 تتاڤي ميمڠ بنر، ملالوءي ڤڠأمتن اورڠ كامڤوڠ سنديري ڤون، ڤرڬولقن برمولا دڠن كحاضيرن ڤوترا سراڤي.
Menjadi lebih parah setelah kematian Raja Dewata Mulya. 	 منجادي لبيه ڤاره ستله كماتين راج ديواتا موليا.
Dua puteri berseteru kerana merebutkan sang putera. 	 دوا ڤوتري برسترو كران مربوتكن سڠ ڤوترا.
Bicara Nadim membuatkan Cendana berhenti ketawa. 	 بيچارا نديم ممبواتكن چندانا برهنتي كتاوا.
Nirnama pula mengalihkan pandangan kepada Sang Kancil itu. 	 نيرنام ڤولا مڠاليهكن ڤندڠن كڤد سڠ كنچيل ايت.
Aku fikir, Jenin bukan berangan. 	 اكو فيكير، جنين بوكن براڠن.
Otaknya geliga, macam aku! Nadim menepuk dadanya. 	 اوتقڽ ڬليݢ، ماچم اكو! نديم منڤوق داداڽ.
Tinggal, dia suka cakap apa dalam kepalanya begitu saja. 	 تيڠڬل، دي سوک چاكڤ اڤ دالم كڤالاڽ بڬيتو ساج.
Nampak macam dia berangan-angan. 	 نمڤق ماچم دي براڠن-اڠن.
Kalau difikirkan baik-baik, kata-katanya itu benar. 	 كالاو دفيكيركن باءيق٢، كات-كاتڽ ايت بنر.
Aku kira, Jenin berpandangan jauh orangnya. 	 اكو كيرا، جنين برڤندڠن جاءوه اورڠڽ.
Cendana memandang Nirnama. 	 چندانا ممندڠ نيرنام.
Hah, Nirnama, engkau menjangka bahawa pergolakan di Kerajaan Serawa ini merupakan angkara Jagat Suci. 	 هاه، نيرنام، اڠكاو منجڠݢ بهاوا ڤرڬولقن دكراجاءن سراوا اين مروڤاكن اڠكارا جاڬت سوچي.
Benar?  Nirnama mengangguk sekali. 	 بنر؟  نيرنام مڠڠڬوق سكالي.
Bagaimana jika Putera Serapi yang muncul itu dihantar oleh Jagat Suci? Nadim mengangkat telunjuk, bagai baru dapat menghubungkan sesuatu. 	 باڬايمان جک ڤوترا سراڤي يڠ مونچول ايت دهنتر اوليه جاڬت سوچي؟ نديم مڠڠكت تلونجوق، باڬاي بارو داڤت مڠهوبوڠكن سسواتو.
Mata Cendana membulat. 	 مات چندانا ممبولت.
Manakala Nirnama mula memberikan lebih perhatian kepada kata-kata Nadim. 	 مانكالا نيرنام مولا ممبريكن لبيه ڤرهاتين كڤد كات٢ نديم.
Jika benar, bermakna Kerajaan Serawa berada dalam keadaan yang lebih berbahaya daripada jangkaan asal. 	 جک بنر، برمعنا كراجاءن سراوا براد دالم كأداءن يڠ لبيه بربهاي درڤد جڠكاءن اصل.
Nirnama bersuara. 	 نيرنام برسوارا.
Kita perlu menyiasat perkara ini. 	 كيت ڤرلو مڽياست ڤركارا اين.
Jika tidak, kemurkaan dua puteri akan beralih kepada kita jika kita mengangkat hal ini secara membuta tuli. 	 جک تيدق، كموركاءن دوا ڤوتري اكن برأليه كڤد كيت جک كيت مڠڠكت حال اين سچارا ممبوتا تولي.
Mereka sanggup berbunuhan sesama sendiri hanya kerana Putera Serapi. 	 مريک سڠڬوڤ بربونوهن سسام سنديري هاڽ كران ڤوترا سراڤي.
Apalah pula orang yang tidak dikenali menghina kecintaan mereka, pasti terus dihapuskan begitu sahaja! Cendana mengingatkan. 	 اڤله ڤولا اورڠ يڠ تيدق دكنلي مڠهينا كچينتاءن مريک، ڤستي تروس دهاڤوسكن بڬيتو سهاج! چندانا مڠيڠتكن.
Nirnama mengangguk. 	 نيرنام مڠڠڬوق.
Mungkin inilah juga petunjuk daripada Allah. 	 موڠكين اينله جوݢ ڤتونجوق درڤد الله.
Pandangannya melekat pada Jenin yang masih galak berceloteh, disulami tawa nelayan-nelayan yang mengelilingnya. 	 ڤندڠنڽ ملكت ڤد جنين يڠ ماسيه ڬالق برچلوتيه، دسولمي تاو نلاين٢ يڠ مڠليليڠڽ.
Tidak lama kemudian, Nirnama bangkit meninggalkan mejanya dan bergerak ke meja di mana Jenin berada. 	 تيدق لاما كمودين، نيرنام بڠكيت منيڠڬلكن ميجاڽ دان برڬرق كميجا دمان جنين براد.
Semua yang berada di meja tersebut, termasuk Jenin, terpinga-pinga dirapati Nirnama, orang asing bagi mereka. 	 سموا يڠ براد دميجا ترسبوت، ترماسوق جنين، ترڤيڠا-ڤيڠا دراڤتي نيرنام، اورڠ اسيڠ باڬي مريک.
Apa yang engkau mahu? Salah seorang nelayan bertanya. 	 اڤ يڠ اڠكاو ماهو؟ ساله سأورڠ نلاين برتاڽ.
Bolehkah aku duduk di sini? Nirnama menunjuk ruang kosong di celah-celah mereka. 	 بوليهكه اكو دودوق دسيني؟ نيرنام منونجوق رواڠ كوسوڠ دچله٢ مريک.
Kenapa?  Aku pengembara dari Tanah Semenanjung, berminat mendengar angan-angan Jenin. 	 كناڤ؟  اكو ڤڠمبارا دري تانه سمننجوڠ، برمينت مندڠر اڠن٢ جنين.
Semuanya. 	 سمواڽ.
Nirnama mengukir senyuman nipis. 	 نيرنام مڠوكير سڽومن نيڤيس.
Semua nelayan di situ terpinga-pinga. 	 سموا نلاين دسيتو ترڤيڠا-ڤيڠا.
Mungkin di luar jangkaan mereka bahawa akan ada perantau dari jauh yang mahu mendengar rekayasa Jenin. 	 موڠكين دلوار جڠكاءن مريک بهاوا اكن اد ڤرانتاو دري جاءوه يڠ ماهو مندڠر ريكاياس جنين.
Namun, bicara Nirnama itu membuatkan wajah Jenin berseri-seri. 	 نامون، بيچارا نيرنام ايت ممبواتكن واجه جنين برسري-سري.
Bibirnya koyak dengan senyuman lebar. 	 بيبيرڽ كويق دڠن سڽومن ليبر.
Terus dia bangun. 	 تروس دي باڠون.
Silalah duduk, tuan hamba!   Angin bertiup lembut, bagai mengelus-elus tubuh mereka yang berada di gerai air kelapa ini. 	 سيلاله دودوق، توان همبا!   اڠين برتيوڤ لمبوت، باڬاي مڠلوس-ايلوس توبوه مريک يڠ براد دڬراي اءير كلاڤ اين.
Bau asin laut dan pantai menambah syahdu suasana malam yang ditemani remang cahaya pelita-pelita terpacak di sisi dan di tengah gerai. 	 باءو اسين لاءوت دان ڤنتاي منمبه شهدو سواسان مالم يڠ دتماني رماڠ چهاي ڤليتا٢ ترڤاچق دسيسي دان دتڠه ڬراي.
Tidak ada orang lain lagi di situ kecuali Nirnama, Nadim dan Cendana yang khusyuk mendengar Jenin berkongsi akan angan-angannya untuk mendamaikan Kerajaan Serawa, yang berakhir dengan dirinya menjadi suami kepada Puteri Santubong. 	 تيدق اد اورڠ لاين لاڬي دسيتو كچوالي نيرنام، نديم دان چندانا يڠ خشوع مندڠر جنين بركوڠسي اكن اڠن-اڠنڽ اونتوق مندامايكن كراجاءن سراوا، يڠ برأخير دڠن ديريڽ منجادي سوامي كڤد ڤوتري سنتوبوڠ.
Awal-awalnya, Jelita membebel apabila Jenin tidak lagi naik untuk mengait kelapa, sedang buah kelapa dalam simpanan mereka telah pun habis dijual. 	 اول-اولڽ، جليتا ممببل اڤابيلا جنين تيدق لاڬي ناءيق اونتوق مڠاءيت كلاڤ، سدڠ بواه كلاڤ دالم سيمڤنن مريک تله ڤون هابيس دجوال.
Namun, setelah Nadim memberikan sebahagian wang pemberian Tanggang, kakak kepada Jenin itu beransur dengan senang hati. 	 نامون، ستله نديم ممبريكن سبهاڬين واڠ ڤمبرين تڠڬڠ، كاكق كڤد جنين ايت برانسور دڠن سنڠ هاتي.
Nirnama yang menyuruh Nadim untuk memberikan sejumlah wang bagi membolehkan gerai ini ditutup selama seminggu. 	 نيرنام يڠ مڽوروه نديم اونتوق ممبريكن سجومله واڠ باڬي ممبوليهكن ڬراي اين دتوتوڤ سلاما سميڠڬو.
Bahkan, diberikan pula sebahagiannya kepada Jenin, agar terus bercerita. 	 بهكن، دبريكن ڤولا سبهاڬينڽ كڤد جنين، اڬر تروس برچريتا.
Ini membuatkan Nadim dan Cendana terpinga-pinga, tetapi mereka menuruti sahaja. 	 اين ممبواتكن نديم دان چندانا ترڤيڠا-ڤيڠا، تتاڤي مريک منوروتي سهاج.
Membayangkan bahawa Nirnama ada perancangan tersendiri. 	 ممبايڠكن بهاوا نيرنام اد ڤرانچڠن ترسنديري.
Nelayan-nelayan yang menjadi pelanggan gerai ini pada awalnya turut berkumpul mendengar celoteh Jenin. 	 نلاين٢ يڠ منجادي ڤلڠڬن ڬراي اين ڤد اولڽ توروت بركومڤول مندڠر چلوتيه جنين.
Namun kemudian, masing-masing memilih untuk pulang saat air kelapa telah habis dan malam pun berlabuh. 	 نامون كمودين، ماسيڠ٢ مميليه اونتوق ڤولڠ ساعت اءير كلاڤ تله هابيس دان مالم ڤون برلابوه.
Tiada siapa mahu membazirkan masa mendengar angan-angan Jenin. 	 تياد سياڤا ماهو ممباذيركن ماس مندڠر اڠن٢ جنين.
Bebelan Jenin hanya berhenti saat Nirnama menunaikan Solat fardhu Asar yang digabungkan dengan Zuhur, juga Maghrib yang digabungkan dengan Isya’, disertai Cendana dan Nadim sebagai makmum. 	 بيبيلن جنين هاڽ برهنتي ساعت نيرنام منونايكن صلاة فرض عصر يڠ دڬابوڠكن دڠن ظهر، جوݢ مغرب يڠ دڬابوڠكن دڠن عشاء، دسرتاءي چندانا دان نديم سباڬاي مأموم.
Nadim yang tidak tahu serba serbi berkenaan ibadah itu, sekadar mengikuti Nirnama sahaja. 	 نديم يڠ تيدق تاهو سربا سربي بركناءن عباده ايت، سقدر مڠيكوتي نيرنام سهاج.
Usai mengerjakan solat, mereka tidak menyambung perbualan dengan Jenin. 	 اوساي مڠرجكن صلاة، مريک تيدق مڽمبوڠ ڤربوالن دڠن جنين.
Nirnama meluangkan beberapa waktu membaca mushaf yang sering menemaninya. 	 نيرنام ملواڠكن ببراڤ وقتو ممباچ مصحف يڠ سريڠ منمانيڽ.
Sekali-sekala dapat didengari Cendana meningkah, membaca bersama ayat yang dihafalnya. 	 سكالي-سكالا داڤت ددڠري چندانا منيڠكه، ممباچ برسام ايات يڠ دحافلڽ.
Jelas, Cendana juga pandai membaca mushaf tersebut. 	 جلس، چندانا جوݢ ڤنداي ممباچ مصحف ترسبوت.
Jenin sempat bertanya beberapa perkara akan ibadah-ibadah yang diamalkan oleh Nirnama. 	 جنين سمڤت برتاڽ ببراڤ ڤركارا اكن عباده٢ يڠ دعملكن اوليه نيرنام.
Inilah Islam. 	 اينله إسلام.
Agama kebanyakan orang Tanah Semenanjung. 	 اڬام كباڽقن اورڠ تانه سمننجوڠ.
Aku tahu, pedagang-pedagang dari Tanah Arab dan China ramai beragama ini. 	 اكو تاهو، ڤدڬڠ٢ دري تانه عرب دان چينا راماي برأڬام اين.
Patutlah aku bagaikan pernah melihat ibadah ini semua. 	 ڤاتوتله اكو باڬايكن ڤرنه مليهت عباده اين سموا.
Apakah mereka telah lama tidak berkunjung ke mari?  Semenjak perseteruan antara dua puteri, pedagang yang datang ramainya dari Tanah Semenanjung dan sekitar sini sahaja. 	 اڤاكه مريک تله لاما تيدق بركونجوڠ كماري؟  سمنجق ڤرستروان انتارا دوا ڤوتري، ڤدڬڠ يڠ داتڠ رامايڽ دري تانه سمننجوڠ دان سكيتر سيني سهاج.
Pedagang yang jauh mungkin menganggap tidak berbaloi untuk mereka mengambil risiko berniaga di sini. 	 ڤدڬڠ يڠ جاءوه موڠكين مڠڠڬڤ تيدق بربالوي اونتوق مريک مڠمبيل ريسيكو برنياݢ دسيني.
Perjalanan laut memakan masa yang amat panjang. 	 ڤرجالنن لاءوت مماكن ماس يڠ امت ڤنجڠ.
Baiklah, jadi pandangan engkau, Putera Serapi itu pengamal sihir seperti Jagat Suci? Nadim membawa perbualan mereka kembali kepada tujuan asal. 	 باءيقله، جادي ڤندڠن اڠكاو، ڤوترا سراڤي ايت ڤڠعمل سيحير سڤرتي جاڬت سوچي؟ نديم ممباوا ڤربوالن مريک كمبالي كڤد توجوان اصل.
Jenin mudah mesra dan suka berkongsi apa yang diketahui, terutama angan-angannya untuk membuatkan Putera Serapi pergi. 	 جنين موده مسرا دان سوک بركوڠسي اڤ يڠ دكتاهوءي، ترأوتام اڠن-اڠنڽ اونتوق ممبواتكن ڤوترا سراڤي ڤرڬي.
Dia sebenarnya telah lama memerhatikan Putera Serapi pada waktu-waktu lapang, bahkan terkadang sehingga lewat melaksanakan kerja. 	 دي سبنرڽ تله لاما ممرهاتيكن ڤوترا سراڤي ڤد وقتو٢ لاڤڠ، بهكن تركادڠ سهيڠݢ ليوات ملقساناكن كرجا.
Jenin pantas mengangguk. 	 جنين ڤانتس مڠڠڬوق.
Aku biasa melihat dia menerima dan menghantar gagak, dan berbicara dengan mereka. 	 اكو بياسا مليهت دي منريما دان مڠهنتر ڬاڬق، دان بربيچارا دڠن مريک.
Ada masanya, pada waktu-waktu tertentu, Putera Serapi akan tidak keluar dari istana. 	 اد ماسڽ، ڤد وقتو٢ ترتنتو، ڤوترا سراڤي اكن تيدق كلوار دري ايستان.
Aku telah cuba mengintai pada tempoh tersebut. 	 اكو تله چوبا مڠينتاي ڤد تيمڤوه ترسبوت.
Asap akan keluar berkepul-kepul dari istana Putera Serapi. 	 اسڤ اكن كلوار بركڤول-كڤول دري ايستان ڤوترا سراڤي.
Nirnama, Nadim dan Cendana saling berpandangan. 	 نيرنام، نديم دان چندانا ساليڠ برڤندڠن.
Kemudian, jika diteliti, beberapa perkampungan di sekitar Kerajaan Serawa ini, sering ada tragedi kehilangan gadis sunti. 	 كمودين، جک دتليتي، ببراڤ ڤركامڤوڠن دسكيتر كراجاءن سراوا اين، سريڠ اد تراڬدي كهيلڠن ڬاديس سونتي.
Jenin  berkongsi, wajahnya tegang. 	 جنين بركوڠسي، واجهڽ تڬڠ.
Engkau fikir mereka semua diculik Putera Serapi? Untuk apa? Engkau ada buktinya? Cendana meningkah. 	 اڠكاو فيكير مريک سموا دچوليق ڤوترا سراڤي؟ اونتوق اڤ؟ اڠكاو اد بوقتيڽ؟ چندانا منيڠكه.
Jenin menggeleng. 	 جنين مڠڬيليڠ.
Aku tidak dapat mengintai sepenuh masa. 	 اكو تيدق داڤت مڠينتاي سڤنوه ماس.
Jika aku tiada di rumah terlalu lama, Jelita akan mencari aku. 	 جک اكو تياد درومه ترلالو لاما، جليتا اكن منچاري اكو.
Aku tidak mahu tertangkap mengintai Istana Serapi. 	 اكو تيدق ماهو ترتڠكڤ مڠينتاي ايستان سراڤي.
Buruk padahnya jika sampai ke pengetahuan salah seorang puteri!  Jadi orang-orang yang sering mendengar celoteh engkau selama ini. 	 بوروق ڤدهڽ جک سمڤاي كڤڠتاهوان ساله سأورڠ ڤوتري!  جادي اورڠ٢ يڠ سريڠ مندڠر چلوتيه اڠكاو سلاما اين.
Mereka menyangka aku sekadar berbicara atas angin. 	 مريک مڽڠک اكو سقدر بربيچارا اتس اڠين.
Tanpa pemerhatian. 	 تنڤا ڤمرهاتين.
Jenin tersengih sambil menggaru belakang kepala. 	 جنين ترسڠيه سمبيل مڠڬارو بلاكڠ كڤالا.
Lagipun, hanya nelayan-nelayan di sini yang mendengar celoteh aku. 	 لاڬيڤون، هاڽ نلاين٢ دسيني يڠ مندڠر چلوتيه اكو.
Mereka mengenali aku semenjak kecil. 	 مريک مڠنالي اكو سمنجق كچيل.
Aku memang suka berceloteh, berangan-angan. 	 اكو ميمڠ سوک برچلوتيه، براڠن-اڠن.
Tetapi hakikatnya angan-angan engkau berdasarkan pemerhatian. 	 تتاڤي حقيقتڽ اڠن٢ اڠكاو برداسركن ڤمرهاتين.
Bukan bicara kosong di atas angin. 	 بوكن بيچارا كوسوڠ دأتس اڠين.
Nadim mengangkat ibu jari. 	 نديم مڠڠكت ايبو جاري.
Jenin terus tersengih. 	 جنين تروس ترسڠيه.
Aku tidak sangka ada yang akan ambil berat apa yang aku bicarakan. 	 اكو تيدق سڠک اد يڠ اكن امبيل برت اڤ يڠ اكو بيچاراكن.
Semua orang sekadar mengambilnya sebagai bahan untuk ketawa. 	 سموا اورڠ سقدر مڠمبيلڽ سباڬاي باهن اونتوق كتاوا.
Mereka bagai tidak menghiraukan nasib Kerajaan Serawa yang terlalu lama bergolak. 	 مريک باڬاي تيدق مڠهيراوكن نصيب كراجاءن سراوا يڠ ترلالو لاما برڬولق.
Aku setiap hari memikirkan bagaimana mahu mendamaikan tanah airku. 	 اكو ستياڤ هاري مميكيركن باڬايمان ماهو مندامايكن تانه اءيركو.
Aku cintakan tanah airku ini!  Tetapi engkau juga tiada bukti yang cukup kuat untuk menuduh Putera Serapi. 	 اكو چينتاكن تانه اءيركو اين!  تتاڤي اڠكاو جوݢ تياد بوقتي يڠ چوكوڤ قوات اونتوق منودوه ڤوترا سراڤي.
Aku tidak mampu memerhatikannya sepanjang masa dan merapatinya. 	 اكو تيدق ممڤو ممرهاتيكنڽ سڤنجڠ ماس دان مراڤتيڽ.
Jenin berwajah durja, tunduk menekur meja kayu. 	 جنين برواجه دورجا، توندوق منكور ميجا كايو.
Tetapi kita mampu! Nadim memetik jari. 	 تتاڤي كيت ممڤو! نديم ممتيق جاري.
Terus dia memandang Nirnama dan Cendana. 	 تروس دي ممندڠ نيرنام دان چندانا.
Bukan?  Nirnama mengangguk. 	 بوكن؟  نيرنام مڠڠڬوق.
Burung gagak memang sering menjadi alat kepada ahli-ahli sihir ternama. 	 بوروڠ ڬاڬق ميمڠ سريڠ منجادي الت كڤد اهلي٢ سيحير ترنام.
Jagat Suci sering diiringi dua ekor gagak. 	 جاڬت سوچي سريڠ دإيريڠي دوا ايكور ڬاڬق.
Benar! Nadim bagai baru teringat. 	 بنر! نديم باڬاي بارو ترايڠت.
Engkau pernah bertemu Jagat Suci? Cendana mencelah. 	 اڠكاو ڤرنه برتمو جاڬت سوچي؟ چندانا منچله.
Dia pernah datang melawat Istana Bagak Durjana. 	 دي ڤرنه داتڠ ملاوت ايستان باڬق دورجان.
Tetapi sudah lama. 	 تتاڤي سوده لاما.
Aku pun masih terlalu kecil ketika itu. 	 اكو ڤون ماسيه ترلالو كچيل كتيک ايت.
Sekadar memandang dari jauh di tengah-tengah lautan manusia yang berkumpul bagi menyatakan janji setia kepadanya. 	 سقدر ممندڠ دري جاءوه دتڠه-تڠه لاوتن ماءنسي يڠ بركومڤول باڬي مڽاتاكن جنجي ستيا كڤدڽ.
Jagat Suci sempat mempamerkan kesaktiannya. 	 جاڬت سوچي سمڤت ممڤاميركن كسقتينڽ.
Sihir. 	 سيحير.
Nirnama membetulkan. 	 نيرنام ممبتولكن.
Sihir. 	 سيحير.
Nadim tersengih-sengih. 	 نديم ترسڠيه-سڠيه.
Gagaknya itu boleh berubah menjadi senjata, boleh menjadi barangan indah. 	 ڬاڬقڽ ايت بوليه براوبه منجادي سنجات، بوليه منجادي بارڠن اينده.
Dia bagaikan mengawal makhluk itu! Nadim cuba mengeluarkan ingatannya sambil menggayakan dengan tangan. 	 دي باڬايكن مڠاول مخلوق ايت! نديم چوبا مڠلواركن ايڠتنڽ سمبيل مڠڬاياكن دڠن تاڠن.
Engkau sudah lapang selama seminggu. 	 اڠكاو سوده لاڤڠ سلاما سميڠڬو.
Segala keperluanmu, kakakmu dan gerai kalian telah ditampung pemberian kami. 	 سڬالا كڤرلوانمو، كاكقمو دان ڬراي كالين تله دتمڤوڠ ڤمبرين كامي.
Apa kata engkau menyertai usaha untuk menyiasat Putera Serapi? Mungkin kita benar-benar mampu mengusahakan sesuatu yang baik bagi Kerajaan Serawa? Cendana mencadangkan. 	 اڤ كات اڠكاو مڽرتاي اوسها اونتوق مڽياست ڤوترا سراڤي؟ موڠكين كيت بنر٢ ممڤو مڠأوسهاكن سسواتو يڠ باءيق باڬي كراجاءن سراوا؟ چندانا منچادڠكن.
Wajah Jenin terus berubah. 	 واجه جنين تروس براوبه.
Matanya bulat, senyumnya lebar. 	 ماتڽ بولت، سڽومڽ ليبر.
Apakah benar?  Cendana memandang kepada Nirnama. 	 اڤاكه بنر؟  چندانا ممندڠ كڤد نيرنام.
Kami sebagai perantau yang baru tiba, tidak arif selok-belok Kerajaan Serawa. 	 كامي سباڬاي ڤرانتاو يڠ بارو تيبا، تيدق عاريف سيلوق-بيلوق كراجاءن سراوا.
Ada baiknya juga engkau bersama kami sebagai petunjuk jalan. 	 اد باءيقڽ جوݢ اڠكاو برسام كامي سباڬاي ڤتونجوق جالن.
Seakan impianku bakal menjadi kenyataan! Jenin berdiri mengacung penumbuk, bangga bersulam gembira. 	 سأكن ايمڤينكو باكل منجادي كڽاتاءن! جنين برديري مڠاچوڠ ڤنومبوق، بڠݢ برسولم ڬمبيرا.
Nadim tertawa seraya menggeleng. 	 نديم ترتاوا سرايا مڠڬيليڠ.
Kita perlu berbincang apa perancangan kita untuk menyiasat latar Putera Serapi. 	 كيت ڤرلو بربينچڠ اڤ ڤرانچڠن كيت اونتوق مڽياست لاتر ڤوترا سراڤي.
Aku ada buah fikir yang boleh dipertimbangkan. 	 اكو اد بواه فيكير يڠ بوليه دڤرتيمبڠكن.
Dia memandang semua di meja itu. 	 دي ممندڠ سموا دميجا ايت.
Jenin kembali duduk. 	 جنين كمبالي دودوق.
Silakan, wahai Sang Kancil otak bergeliga. 	 سيلاكن، واهاي سڠ كنچيل اوتق برڬليݢ.
Nirnama menepuk lembut bahu Nadim. 	 نيرنام منڤوق لمبوت باهو نديم.
Semua tertawa. 	 سموا ترتاوا.
Alam masih bergelap. 	 عالم ماسيه برڬلڤ.
Kesejukan ibarat selimut dingin yang menusuk sum-sum. 	 كسجوقن عبارت سليموت ديڠين يڠ منوسوق سوم٢.
Kebanyakan penghuni Perkampungan Buntal masih lena. 	 كباڽقن ڤڠهوني ڤركامڤوڠن بونتل ماسيه لينا.
Sepertiga terakhir malam, saat ramai di dasar mimpi, ada insan yang telah bangkit buat beberapa ketika. 	 سڤرتيݢ تراخير مالم، ساعت راماي دداسر ميمڤي، اد انسان يڠ تله بڠكيت بوات ببراڤ كتيک.
Tidak menghiraukan kesejukan suasana, dia membersihkan diri sekadarnya, meredah kepekatan malam tanpa memerlukan pelita, mengambil wudhu’ di Sungai Buntal. 	 تيدق مڠهيراوكن كسجوقن سواسان، دي ممبرسيهكن ديري سقدرڽ، مرده كڤكتن مالم تنڤا ممرلوكن ڤليتا، مڠمبيل وضوء دسوڠاي بونتل.
Dia kembali dalam keadaan anggota-anggota wudhu’nya masih basah, lalu membentangkan sehelai kain di hadapan rumah Jenin. 	 دي كمبالي دالم كأداءن اڠڬوتا٢ وضوءڽ ماسيه باسه، لالو ممبنتڠكن سهلاي كاءين دهادڤن رومه جنين.
Kain itu dikeluarkan dari bungkusan yang sering dibawanya ke mana-mana. 	 كاءين ايت دكلواركن دري بوڠكوسن يڠ سريڠ دباواڽ كمانا-مان.
Dibentang menghadap ke satu arah. 	 دبنتڠ مڠهادڤ كساتو اره.
Di atas kain itulah dia beribadah sehingga sekarang. 	 دأتس كاءين ايتله دي برعباده سهيڠݢ سكارڠ.
Dua rakaat, dua rakaat. 	 دوا ركعة، دوا ركعة.
Setiap rakaat panjangnya bagai menunaikan satu solat fardhu empat rakaat. 	 ستياڤ ركعة ڤنجڠڽ باڬاي منونايكن ساتو صلاة فرض امڤت ركعة.
Pelita-pelita di hadapan rumah renta lagi usang milik Jenin dan Jelita menyimbahkan remang-remang cahaya ke sebahagian tubuhnya. 	 ڤليتا٢ دهادڤن رومه رنتا لاڬي اوسڠ ميليق جنين دان جليتا مڽيمبهكن رماڠ٢ چهاي كسبهاڬين توبوهڽ.
Dia khusyuk beribadah sementara Nadim dan Jenin sama-sama belayar ke pulau kapuk, lena di anjung. 	 دي خشوع برعباده سمنتارا نديم دان جنين سام٢ بلاير كڤولاو كاڤوق، لينا دأنجوڠ.
Jenin tidak tidur di dalam rumah kerana memberikan keselesaan kepada Cendana untuk bermalam bersama-sama kakaknya. 	 جنين تيدق تيدور ددالم رومه كران ممبريكن كسليساءن كڤد چندانا اونتوق برمالم برساما-سام كاكقڽ.
Perbualan mereka dari gerai, membawa ke jalanan, bersambung sehingga ke rumah Jenin. 	 ڤربوالن مريک دري ڬراي، ممباوا كجالنن، برسمبوڠ سهيڠݢ كرومه جنين.
Pemuda itu mengajak mereka bermalam di rumahnya memandangkan Nirnama, Nadim dan Cendana belum ada perancangan untuk berteduh di mana. 	 ڤمودا ايت مڠاجق مريک برمالم درومهڽ ممندڠكن نيرنام، نديم دان چندانا بلوم اد ڤرانچڠن اونتوق برتدوه دمان.
Rumah Jenin dan Jelita kecil sahaja, berada di hujung Perkampungan Buntal, agak berjauhan dari rumah penduduk yang lain. 	 رومه جنين دان جليتا كچيل سهاج، براد دهوجوڠ ڤركامڤوڠن بونتل، اڬق برجاءوهن دري رومه ڤندودوق يڠ لاءين.
Mengikut perkongsian Jenin, dia dan kakaknya merupakan yatim piatu semenjak mereka masih budak. 	 مڠيكوت ڤركوڠسين جنين، دي دان كاكقڽ مروڤاكن يتيم ڤياتو سمنجق مريک ماسيه بودق.
Mujur ayah mereka meninggalkan tapak tanah rumah ini dan sebidang tanah di persisiran pantai yang dipenuhi pokok kelapa. 	 موجور ايه مريک منيڠڬلكن تاڤق تانه رومه اين دان سبيدڠ تانه دڤرسيسيرن ڤنتاي يڠ دڤنوهي ڤوكوق كلاڤ.
Dengannya, mereka manfaatkan sebagai tempat tinggal dan tempat mencari rezeki. 	 دڠنڽ، مريک منفعتكن سباڬاي تمڤت تيڠڬل دان تمڤت منچاري رزقي.
Mereka berempat berbincang hingga lewat malam, hanya berhenti apabila kantuk sudah menyapa beberapa ketika. 	 مريک برإمڤت بربينچڠ هيڠݢ ليوات مالم، هاڽ برهنتي اڤابيلا كنتوق سوده مڽاڤ ببراڤ كتيک.
Assalamu’alaikum wa rahmatullah. 	 السلام عليكم ورحمة الله.
Assalamu’alaikum wa rahmatullah. 	 السلام عليكم ورحمة الله.
Nirnama mengusap-usap wajah. 	 نيرنام مڠوسڤ-اوسڤ واجه.
Dia berteleku sambil duduk antara dua sujud. 	 دي برتلكو سمبيل دودوق انتارا دوا سجود.
Perlahan-lahan dia menoleh ke satu arah dengan sedikit mendongak. 	 ڤرلاهن-لاهن دي منوليه كساتو اره دڠن سديكيت مندوڠاق.
Istana Santubong dapat dilihat dengan lebih jelas. 	 ايستان سنتوبوڠ داڤت دليهت دڠن لبيه جلس.
Bergemerlapan cahaya indah. 	 برݢمرلاڤن چهاي اينده.
Rakyat kebanyakan tidak pernah benar-benar melihat pemimpin mereka. 	 رعيت كباڽقن تيدق ڤرنه بنر٢ مليهت ڤميمڤين مريک.
Rata-ratanya hidup jauh dari masyarakat. 	 رات-راتڽ هيدوڤ جاءوه دري مشاركت.
Hidup senang-lenang di dalam istana yang lengkap dengan seribu satu kenikmatan. 	 هيدوڤ سنڠ-لينڠ ددالم ايستان يڠ لڠكڤ دڠن سريبو ساتو كنعمتن.
Justeru, tidak hairan andai ramai yang benar-benar menyangka bahawa Puteri Santubong dan kembarnya Puteri Sejinjang, serta seluruh keturunan mereka, merupakan insan kayangan. 	 جوسترو، تيدق حيران انداي راماي يڠ بنر٢ مڽڠک بهاوا ڤوتري سنتوبوڠ دان كمبرڽ ڤوتري سجينجڠ، سرتا سلوروه كتورونن مريک، مروڤاكن انسان كايڠن.
Bahkan, tidak sedikit yang menganggap mereka adalah bayangan Tuhan di atas muka bumi ini. 	 بهكن، تيدق سديكيت يڠ مڠڠڬڤ مريک اداله بايڠن توهن دأتس موک بومي اين.
Nirnama menggeleng perlahan. 	 نيرنام مڠڬيليڠ ڤرلاهن.
Maha Suci Allah subhanahu wa taala daripada sebarang sekutu yang seumpama-Nya. 	 مها سوچي الله سبحانه وتعالى درڤد سبارڠ سكوتو يڠ سأومڤامڽ.
Bibir terus terkumat-kamit, sambil jari-jemari bergerak mengira zikir. 	 بيبير تروس تركومت-كاميت، سمبيل جاري-جماري برڬرق مڠيرا ذيكير.
Tidak lama kemudian, dia menarik bungkusan kain yang dibawa ke sana sini, mengeluarkan sebuah mushaf lusuh. 	 تيدق لاما كمودين، دي مناريق بوڠكوسن كاءين يڠ دباوا كسان سيني، مڠلواركن سبواه مصحف لوسوه.
Mushaf itu dibukanya. 	 مصحف ايت دبوكڽ.
Hampir setiap sudut mushaf itu dipenuhi cacatan, bulatan, dan tanda-tanda tulisan. 	 همڤير ستياڤ سودوت مصحف ايت دڤنوهي چاچتن، بولتن، دان تندا٢ توليسن.
Melihat itu semua membuatkan Nirnama tersenyum seketika. 	 مليهت ايت سموا ممبواتكن نيرنام ترسڽوم سكتيک.
Apabila sampai pada halaman yang dikehendaki, dia mula membaca. 	 اڤابيلا سمڤاي ڤد هلامن يڠ دكهندقي، دي مولا ممباچ.
Perlahan, tetapi jelas. 	 ڤرلاهن، تتاڤي جلس.
Cukup untuk didengari telinganya sendiri. 	 چوكوڤ اونتوق ددڠري تليڠاڽ سنديري.
Engkau memang tidak pernah meninggalkan kebiasaan ini, bukan?  Nirnama menghentikan bacaan, menoleh ke belakang. 	 اڠكاو ميمڠ تيدق ڤرنه منيڠڬلكن كبياساءن اين، بوكن؟  نيرنام مڠهنتيكن باچان، منوليه كبلاكڠ.
Kelihatan Cendana sudah berada di luar rumah Jenin, dan bersandar di hadapan anjung. 	 كليهتن چندانا سوده براد دلوار رومه جنين، دان برسندر دهادڤن انجوڠ.
Bibir srikandi itu mengukir senyuman nipis saat pandangan mereka bertaut. 	 بيبير سريكندي ايت مڠوكير سڽومن نيڤيس ساعت ڤندڠن مريک برتاءوت.
Satu perasaan aneh menyerbu jiwa Nirnama. 	 ساتو ڤراساءن انيه مڽربو جيوا نيرنام.
Dia cepat-cepat menundukkan pandangan, menekur mushaf pada tangan, sebelum membetulkan duduk agar menghadap Cendana. 	 دي چڤت٢ منوندوقكن ڤندڠن، منكور مصحف ڤد تاڠن، سبلوم ممبتولكن دودوق اڬر مڠهادڤ چندانا.
Berapa lama engkau telah berada di situ?  Sepanjang engkau berzikir. 	 براڤ لاما اڠكاو تله براد دسيتو؟  سڤنجڠ اڠكاو برذيكير.
Apakah aku mengganggutidurmu?  Cendana menggeleng. 	 اڤاكه اكو مڠڬڠڬو تيدورمو؟  چندانا مڠڬيليڠ.
Perempuan itu berpakaian sederhana. 	 ڤرمڤوان ايت برڤاكاين سدرهان.
Masih menjaga auratnya, tetapi tidak bersama-sama selendang dan senjata-senjata yang Nirnama sendiri tidak tahu berapa banyak. 	 ماسيه منجاݢ عورتڽ، تتاڤي تيدق برساما-سام سليندڠ دان سنجات٢ يڠ نيرنام سنديري تيدق تاهو براڤ باڽق.
Namun, kecantikan asli perempuan itu tidak berkurangan sedikit pun. 	 نامون، كچنتيقن اصلي ڤرمڤوان ايت تيدق بركورڠن سديكيت ڤون.
Di balik lengan baju yang labuh, Cendana membalut dirinya dengan kain kasa sehingga ke telapak tangan. 	 دباليق لڠن باجو يڠ لابوه، چندانا ممبالوت ديريڽ دڠن كاءين كاسا سهيڠݢ كتلڤق تاڠن.
Demikian seluar yang panjangnya terhenti di atas buku lali, menzahirkan kain kasa yang membaluti seluruh kakinya. 	 دمكين سلوار يڠ ڤنجڠڽ ترهنتي دأتس بوكو لالي، منظاهيركن كاءين كاسا يڠ ممبالوتي سلوروه كاكيڽ.
Aku juga orang yang berusaha melakukan solat malam. 	 اكو جوݢ اورڠ يڠ براوسها ملاكوكن صلاة مالم.
Tetapi apabila aku ingin menyambung tidur, aku melihat ke luar jendela dan engkau masih kekal beribadah. 	 تتاڤي اڤابيلا اكو ايڠين مڽمبوڠ تيدور، اكو مليهت كلوار جنديلا دان اڠكاو ماسيه ككل برعباده.
Apakah engkau tidak mengantuk?  Aku tidur sekadarnya sahaja dan aku telah membiasakan diriku. 	 اڤاكه اڠكاو تيدق مڠنتوق؟  اكو تيدور سقدرڽ سهاج دان اكو تله ممبياساكن ديريكو.
Sejak bila engkau mula beribadah sebegini?  Aku dididik semenjak remaja. 	 سجق بيلا اڠكاو مولا برعباده سبڬيني؟  اكو دديديق سمنجق رماج.
Tetapi aku mampu melakukannya dengan sendiri semenjak 15 tahun lalu. 	 تتاڤي اكو ممڤو ملاكوكنڽ دڠن سنديري سمنجق 15 تاهون لالو.
Dididik oleh siapa?  Guruku. 	 دديديق اوليه سياڤا؟  ڬوروكو.
Siapa gurumu?  Nirnama sekadar mengukir senyuman nipis. 	 سياڤا ڬورومو؟  نيرنام سقدر مڠوكير سڽومن نيڤيس.
Cendana tersungging. 	 چندانا ترسوڠڬيڠ.
Tahu bahawa dia telah membuatkan Nirnama berbicara lebih daripada biasa. 	 تاهو بهاوا دي تله ممبواتكن نيرنام بربيچارا لبيه درڤد بياسا.
Lelaki itu jelas mahu ibadahnya tidak terganggu. 	 للاكي ايت جلس ماهو عبادهڽ تيدق ترڬڠڬو.
Tetapi dia teruja. 	 تتاڤي دي تروجا.
Aku mengintaimu sepanjang masa kita berada di atas bahtera. 	 اكو مڠينتايمو سڤنجڠ ماس كيت براد دأتس بهترا.
Di sana juga engkau kekal melakukan kebiasaan ini. 	 دسان جوݢ اڠكاو ككل ملاكوكن كبياساءن اين.
Hari ini, tatkala aku bangun, engkau telah bangun, dan kala aku mahu menyambung tidur, engkau masih beribadah. 	 هاري اين، تتكالا اكو باڠون، اڠكاو تله باڠون، دان كالا اكو ماهو مڽمبوڠ تيدور، اڠكاو ماسيه برعباده.
Aku kagum. 	 اكو كاڬوم.
Engkau mengintai aku?  Ya, kerana aku mahu menumbangkan engkau ketika itu. 	 اڠكاو مڠينتاي اكو؟  يا، كران اكو ماهو منومبڠكن اڠكاو كتيک ايت.
Sekarang?  Giliran Cendana untuk tersenyum. 	 سكارڠ؟  ڬيليرن چندانا اونتوق ترسڽوم.
Nirnama melebarkan senyuman. 	 نيرنام مليبركن سڽومن.
Masing-masing melarikan pandangan. 	 ماسيڠ٢ ملاريكن ڤندڠن.
Suasana bertukar sepi buat seketika. 	 سواسان برتوكر سڤي بوات سكتيک.
Sekali-sekala bayu laut berpapasan, mengelus dan membelai tubuh, buat diri bagai terbuai-buai. 	 سكالي-سكالا بايو لاءوت برڤاڤسن، مڠلوس دان ممبلاي توبوه، بوات ديري باڬاي تربواي-بواي.
Kita ini hanyalah hamba-Nya. 	 كيت اين هاڽله همباڽ.
Kepada-Nya kita akan kembali. 	 كڤدڽ كيت اكن كمبالي.
Kepada-Nya jua kita bergantung harap. 	 كڤدڽ جوا كيت برڬنتوڠ هارڤ.
Di hadapan kita ada perjuangan yang getir. 	 دهادڤن كيت اد ڤرجواڠن يڠ ڬتير.
Kekuatan siapa lagi yang patut kita pinta dan harapkan melainkan kekuatan-Nya? Hanya kekuatan-Nya yang akan membantu kita mengharungi perjuangan ini. 	 كقواتن سياڤا لاڬي يڠ ڤاتوت كيت ڤينتا دان هارڤكن ملاءينكن كقواتنڽ؟ هاڽ كقواتنڽ يڠ اكن ممبنتو كيت مڠهاروڠي ڤرجواڠن اين.
Nirnama bersuara, memecahkan sepi. 	 نيرنام برسوارا، ممچهكن سڤي.
Daripada bicara ramai berkenaan engkau, aku sekadar menggambarkan engkau merupakan insan yang ringan tulang membantu orang ramai. 	 درڤد بيچارا راماي بركناءن اڠكاو، اكو سقدر مڠڬمبركن اڠكاو مروڤاكن انسان يڠ ريڠن تولڠ ممبنتو اورڠ راماي.
Tetapi engkau sebenarnya ada tujuan lain. 	 تتاڤي اڠكاو سبنرڽ اد توجوان لاءين.
Tujuan yang lebih besar. 	 توجوان يڠ لبيه بسر.
Perjuangan apa yang engkau maksudkan?  Menumbangkan kebatilan dan membebaskan kebenaran. 	 ڤرجواڠن اڤ يڠ اڠكاو مقصودكن؟  منومبڠكن كباطيلن دان ممبيبسكن كبنرن.
Cendana terdiam. 	 چندانا ترديام.
Pandangan mereka berdua bertaut. 	 ڤندڠن مريک بردوا برتاءوت.
Walaupun pandangan Nirnama redup. 	 والاوڤون ڤندڠن نيرنام ردوڤ.
Cendana bagai dapat menghayati kekuatan semangatnya. 	 چندانا باڬاي داڤت مڠحياتي كقواتن سماڠتڽ.
Bicaranya tadi bukan permainan kalam. 	 بيچاراڽ تادي بوكن ڤرماءينن كلام.
Tetapi suatu nekad yang mahu disempurnakan. 	 تتاڤي سواتو نيكد يڠ ماهو دسمڤورناكن.
Entah mengapa, Cendana jadi tersentuh. 	 انته مڠاڤ، چندانا جادي ترسنتوه.
Dia sendiri mengembara dari satu tempat ke satu tempat, tidak dengan tujuan untuk membantu orang ramai. 	 دي سنديري مڠمبارا دري ساتو تمڤت كساتو تمڤت، تيدق دڠن توجوان اونتوق ممبنتو اورڠ راماي.
Yang dia kejar adalah kedudukan. 	 يڠ دي كجار اداله كدودوقن.
Tidak mahu darjat perempuan dilihat rendah daripada lelaki, lantas dia mencabar jaguh demi jaguh bagi meningkatkan kedudukannya. 	 تيدق ماهو درجت ڤرمڤوان دليهت رنده درڤد للاكي، لنتس دي منچابر جاڬوه دمي جاڬوه باڬي منيڠكتكن كدودوقنڽ.
Perjalanannya adalah perjalanan mementingkan diri. 	 ڤرجالننڽ اداله ڤرجالنن ممنتيڠكن ديري.
Kelana Nirnama tidak begitu. 	 كلان نيرنام تيدق بڬيتو.
Walau aku belum terlalu lama bersamamu, aku belajar banyak daripadamu, Nirnama. 	 والاو اكو بلوم ترلالو لاما برساممو، اكو بلاجر باڽق درڤدمو، نيرنام.
Tapi sewajarnya engkau berehat. 	 تاڤي سواجرڽ اڠكاو بريحت.
Kelak kita akan cuba menghampiri Putera Serapi. 	 كلق كيت اكن چوبا مڠهمڤيري ڤوترا سراڤي.
Boleh jadi akan tercetus pertarungan. 	 بوليه جادي اكن ترچتوس ڤرتاروڠن.
Dia khabarnya ada pengawal-pengawal tersendiri. 	 دي خبرڽ اد ڤڠاول٢ ترسنديري.
Engkau perlukan tenaga. 	 اڠكاو ڤرلوكن تناݢ.
Cendana melemparkan senyuman sebelum berpaling dan menaiki tangga. 	 چندانا مليمڤركن سڽومن سبلوم برڤاليڠ دان مناءيقي تڠݢ.
Nirnama menghantarnya hanya dengan pandangan. 	 نيرنام مڠهنترڽ هاڽ دڠن ڤندڠن.
Assalamu’alaikum. 	 السلام عليكم.
Cendana memandang Nirnama buat kali terakhir sebelum masuk dan menutup pintu rumah. 	 چندانا ممندڠ نيرنام بوات كالي تراخير سبلوم ماسوق دان منوتوڤ ڤينتو رومه.
Waalaikumussalam. 	 وعليكم السلام.
Nirnama berdesir. 	 نيرنام بردسير.
Kemudian, dia membetulkan kembali duduk, menghadap ke arah yang awal. 	 كمودين، دي ممبتولكن كمبالي دودوق، مڠهادڤ كأره يڠ اول.
Perlahan-lahan senyuman nipis terukir pada bibirnya. 	 ڤرلاهن-لاهن سڽومن نيڤيس تراوكير ڤد بيبيرڽ.
Inilah cara aku mengumpul tenaga. 	 اينله چارا اكو مڠومڤول تناݢ.
Dengan wang pemberian Tanggang yang masih berbaki, Nirnama, Nadim, Cendana dan Jenin membeli beberapa ekor kuda daripada penduduk Perkampungan Buntal. 	 دڠن واڠ ڤمبرين تڠڬڠ يڠ ماسيه برباقي ، نيرنام، نديم، چندانا دان جنين ممبلي ببراڤ ايكور كودا درڤد ڤندودوق ڤركامڤوڠن بونتل.
Dengan haiwan-haiwan tunggangan itu, perjalanan mereka menjadi pantas. 	 دڠن حيوان٢ توڠڬڠن ايت، ڤرجالنن مريک منجادي ڤانتس.
Mereka memerlukan tunggangan kerana Putera Serapi menetap di sebuah pergunungan yang dinamakan sebagai Gunung Serapi. 	 مريک ممرلوكن توڠڬڠن كران ڤوترا سراڤي منتڤ دسبواه ڤرڬونوڠن يڠ دناماكن سباڬاي ڬونوڠ سراڤي.
Gunung Serapi letaknya sekitar sepanjang siang perjalanan dari Perkampungan Buntal jika berjalan kaki. 	 ڬونوڠ سراڤي لتقڽ سكيتر سڤنجڠ سياڠ ڤرجالنن دري ڤركامڤوڠن بونتل جک برجالن كاكي.
Separuh siang jika berjalan tanpa henti. 	 سڤاروه سياڠ جک برجالن تنڤا هنتي.
Namun, memakan banyak tenaga. 	 نامون، مماكن باڽق تناݢ.
Mereka pula memerlukan tenaga untuk berhadapan dengan sebarang kemungkinan. 	 مريک ڤولا ممرلوكن تناݢ اونتوق برهادڤن دڠن سبارڠ كموڠكينن.
Dengan berkuda, mereka boleh sampai ke sana dalam separuh siang jika bergerak tanpa henti, dan tidak perlu berpenat lelah. 	 دڠن بركودا، مريک بوليه سماي كسان دالم سڤاروه سياڠ جک برڬرق تنڤا هنتي، دان تيدق ڤرلو برڤنت للاه.
Terdapat beberapa buah perkampungan di sekitar Gunung Serapi. 	 ترداڤت ببراڤ بواه ڤركامڤوڠن دسكيتر ڬونوڠ سراڤي.
Hampir setiap hari Putera Serapi akan turun untuk menyantuni orang ramai. 	 همڤير ستياڤ هاري ڤوترا سراڤي اكن تورون اونتوق مڽنتوني اورڠ راماي.
Mereka mahu mendapat maklumat di mana Putera Serapi akan berada pada petang itu, dan ke sana untuk memerhatikannya dengan lebih dekat. 	 مريک ماهو منداڤت معلومت دمان ڤوترا سراڤي اكن براد ڤد ڤتڠ ايت، دان كسان اونتوق ممرهاتيكنڽ دڠن لبيه دكت.
Tiada siapa tahu asal-usul Putera Serapi. 	 تياد سياڤا تاهو اصل-اصول ڤوترا سراڤي.
Dia tiba-tiba muncul. 	 دي تيبا٢ مونچول.
Ujar Jenin ketika pertengahan perjalanan. 	 اوجر جنين كتيک ڤرتڠهن ڤرجالنن.
Dia hadir dan menghadap Raja Dewata Mulya, memohon izin untuk berteduh di Kerajaan Serawa. 	 دي حاضير دان مڠهادڤ راج ديواتا موليا، مموهون ايذين اونتوق برتدوه دكراجاءن سراوا.
Raja Dewata Mulya pada penghujung usia sering didampingi puteri kembarnya. 	 راج ديواتا موليا ڤد ڤڠهوجوڠ اوسيا سريڠ ددمڤيڠي ڤوتري كمبرڽ.
Ketika itulah Puteri Santubong dan Puteri Sejinjang bersua dengan Putera Serapi, dan jatuh hati kepadanya. 	 كتيک ايتله ڤوتري سنتوبوڠ دان ڤوتري سجينجڠ برسوا دڠن ڤوترا سراڤي، دان جاتوه هاتي كڤدڽ.
Semenjak awal lagi, kedua-duanya berlumba merebut hati Putera Serapi. 	 سمنجق اول لاڬي، كدوا-دواڽ برلومبا مربوت هاتي ڤوترا سراڤي.
Apa yang menyebabkan keadaan menjadi keruh seperti sekarang? Nadim bertanya. 	 اڤ يڠ مڽببكن كأداءن منجادي كروه سڤرتي سكارڠ؟ نديم برتاڽ.
Dia banyak melayan Jenin, memandangkan mereka berdua memang suka berbual. 	 دي باڽق ملاين جنين، ممندڠكن مريک بردوا ميمڠ سوک بربوال.
Nirnama dan Cendana banyak memasang telinga sahaja. 	 نيرنام دان چندانا باڽق مماسڠ تليڠا سهاج.
Pada penghujung hayat Raja Dewata Mulya, dia telah menyerahkan kepada Puteri Santubong dan Puteri Sejinjang kawasan masing-masing untuk melatih mereka menjadi pemimpin. 	 ڤد ڤڠهوجوڠ حياة راج ديواتا موليا، دي تله مڽرهكن كڤد ڤوتري سنتوبوڠ دان ڤوتري سجينجڠ كاوسن ماسيڠ٢ اونتوق ملاتيه مريک منجادي ڤميمڤين.
Dengan kekuasaan itu, mereka ada istana dan tentera tersendiri di bawah kawalan masing-masing. 	 دڠن ككواساءن ايت، مريک اد ايستان دان تنترا ترسنديري دباوه كاولن ماسيڠ٢.
Apabila ayahanda mereka mangkat, maka kekuasaan itu digunakan untuk mendapatkan hati Putera Serapi! Cendana mencelah. 	 اڤابيلا ايهندا مريک مڠكت، مک ككواساءن ايت دڬوناكن اونتوق منداڤتكن هاتي ڤوترا سراڤي! چندانا منچله.
Benar, Cik Cendana. 	 بنر، چيق چندانا.
Tetapi hal itu tidak berlaku dengan tiba-tiba. 	 تتاڤي حال ايت تيدق برلاكو دڠن تيبا٢.
Putera Serapi sebenarnya sering dilihat berulang alik ke Istana Santubong dan Istana Sejinjang pada awal pemerintahan mereka berdua. 	 ڤوترا سراڤي سبنرڽ سريڠ دليهت براولڠ اليق كأيستان سنتوبوڠ دان ايستان سجينجڠ ڤد اول ڤمرينتهن مريک بردوا.
Tidak lama kemudian, barulah bermulanya sengketa yang melibatkan tentera antara kedua-dua puteri. 	 تيدق لاما كمودين، باروله برمولاڽ سڠكيتا يڠ مليبتكن تنترا انتارا كدوا-دوا ڤوتري.
Kuda-kuda terus bergerak, membawa mereka menelusuri perjalanan. 	 كودا٢ تروس برڬرق، ممباوا مريک منلوسوري ڤرجالنن.
Sekali-sekala mereka akan melalui denai dan haiwan-haiwan itu akan memperlahankan pergerakan. 	 سكالي-سكالا مريک اكن ملالوءي دناي دان حيوان٢ ايت اكن ممڤرلاهنكن ڤرڬرقن.
Apabila mereka kembali di atas jalan yang utuh lagi lurus, haiwan-haiwan itu akan berlari lebih pantas. 	 اڤابيلا مريک كمبالي دأتس جالن يڠ اوتوه لاڬي لوروس، حيوان٢ ايت اكن برلاري لبيه ڤانتس.
Kadangkala, mereka terpaksa menunduk saat kuda-kuda itu membawa mereka melalui kawasan yang penuh dengan rimbunan daun. 	 كادڠكالا، مريک ترڤقسا منوندوق ساعت كودا٢ ايت ممباوا مريک ملالوءي كاوسن يڠ ڤنوه دڠن ريمبونن داون.
Apakah Putera Serapi tidak lagi menghadap mereka berdua? Nadim mengerutkan dahi. 	 اڤاكه ڤوترا سراڤي تيدق لاڬي مڠهادڤ مريک بردوا؟ نديم مڠروتكن داهي.
Jenin menggeleng. 	 جنين مڠڬيليڠ.
Apabila darah banyak tumpah, kononnya Putera Serapi merajuk dengan persengketaan yang berlaku, dan hanya keluar istana untuk menyantuni masyarakat di sekeliling Gunung Serapi. 	 اڤابيلا داره باڽق تومڤه، كونونڽ ڤوترا سراڤي مراجوق دڠن ڤرسڠكيتاءن يڠ برلاكو، دان هاڽ كلوار ايستان اونتوق مڽنتوني مشاركت دسكليليڠ ڬونوڠ سراڤي.
Katanya, mereka di bawah jagaan dia, dan dia tidak mahu mereka ditimpa bencana. 	 كاتڽ، مريک دباوه جاڬان دي، دان دي تيدق ماهو مريک دتيمڤا بنچان.
Nirnama mendengar sahaja. 	 نيرنام مندڠر سهاج.
Langsung tidak mencelah. 	 لڠسوڠ تيدق منچله.
Hairan. 	 حيران.
Jika Putera Serapi merajuk sedemikian, kenapa dua puteri masih berbalah? Nadim memegang tali kekang kuda dengan lebih erat. 	 جک ڤوترا سراڤي مراجوق سدميكين، كناڤ دوا ڤوتري ماسيه برباله؟ نديم ممڬڠ تالي ككاڠ كودا دڠن لبيه ارت.
Benar. 	 بنر.
Sepatutnya apabila Putera Serapi merajuk, dua puteri akan memikirkan kembali perbuatan mereka. 	 سڤاتوتڽ اڤابيلا ڤوترا سراڤي مراجوق، دوا ڤوتري اكن مميكيركن كمبالي ڤربواتن مريک.
Cendana juga kehairanan. 	 چندانا جوݢ كحيرانن.
Jenin terangguk-angguk. 	 جنين تراڠڬوق٢.
Ramai pada awalnya beranggapan sedemikian. 	 راماي ڤد اولڽ براڠڬڤن سدميكين.
Anehnya, kedua-dua puteri bertembung dengan lebih ganas berbanding sebelumnya. 	 انيهڽ، كدوا-دوا ڤوتري برتمبوڠ دڠن لبيه ڬانس بربنديڠ سبلومڽ.
Perkampungan-perkampungan yang letaknya di tengah-tengah antara Gunung Santubong dan Gunung Sejinjang, semuanya habis hancur akibat peperangan antara kedua-duanya. 	 ڤركامڤوڠن ٢ يڠ لتقڽ دتڠه-تڠه انتارا ڬونوڠ سنتوبوڠ دان ڬونوڠ سجينجڠ، سمواڽ هابيس هنچور عاقبة ڤڤرڠن انتارا كدوا-دواڽ.
Jangkaan engkau? Nadim memandang tepat ke arah Jenin. 	 جڠكاءن اڠكاو؟ نديم ممندڠ تڤت كأره جنين.
Aku berpendapat, mereka saling menyalahkan. 	 اكو برڤنداڤت، مريک ساليڠ مڽالهكن.
Jadi, keadaan menjadi lebih parah. 	 جادي، كأدا‌ءن منجادي لبيه ڤاره.
Namun, satu lagi kemungkinan, mungkin Putera Serapi ada di sebalik tabir peperangan ini, menghasut mereka membuktikan cinta siapa paling benar, dengan memusnahkan satu lagi, untuk mendapat cintanya. 	 نامون، ساتو لاڬي كموڠكينن، موڠكين ڤوترا سراڤي اد دسباليق تابير ڤڤرڠن اين، مڠهاسوت مريک ممبوقتيكن چينتا سياڤا ڤاليڠ بنر، دڠن مموسنهكن ساتو لاڬي، اونتوق منداڤت چينتاڽ.
Wajah Jenin tegang. 	 واجه جنين تڬڠ.
Setiap kali dia menyebut nama Putera Serapi, jelas ada riak tidak senang pada wajahnya. 	 ستياڤ كالي دي مڽبوت نام ڤوترا سراڤي، جلس اد رياق تيدق سنڠ ڤد واجهڽ.
Engkau betul-betul tidak sukakan Putera Serapi ya. 	 اڠكاو بتول٢ تيدق سوكاكن ڤوترا سراڤي يا.
Cendana tertawa kecil. 	 چندانا ترتاوا كچيل.
Jika dia tidak ke mari, Kerajaan Serawa tidak akan jadi seperti ini. 	 جک دي تيدق كماري، كراجاءن سراوا تيدق اكن جادي سڤرتي اين.
Puteri Santubong dan Puteri Sejinjang amat lemah lembut dan sopan, bahkan amat kasih kepada rakyat kebanyakan. 	 ڤوتري سنتوبوڠ دان ڤوتري سجينجڠ امت لمه لمبوت دان سوڤن، بهكن امت كاسيه كڤد رعيت كباڽقن.
Malang, cinta buat mereka jadi bagaikan orang gila. 	 مالڠ، چينتا بوات مريک جادي باڬايكن اورڠ ڬيلا.
Luluh hatiku melihat cinta hati bersikap sedemikian rupa. 	 لولوه هاتيكو مليهت چينتا هاتي برسيكڤ سدميكين روڤا.
Jenin menghela nafas panjang. 	 جنين مڠهيلا نفس ڤنجڠ.
Kita akan cuba tamatkan semua ini. 	 كيت اكن چوبا تمتكن سموا اين.
Insya-Allah. 	 إن شاء الله.
Nirnama akhirnya bersuara. 	 نيرنام اخيرڽ برسوارا.
Semua memandang ke arahnya. 	 سموا ممندڠ كأرهڽ.
Insya-Allah, apa itu? Jenin mengerutkan dahi. 	 إن شاء الله، اڤ ايت؟ جنين مڠروتكن داهي.
Dengan izin Allah. 	 دڠن ايذين الله.
Siapakah Allah?   Jenin sebenarnya amat tertarik dengan Nirnama semenjak lelaki itu berminat untuk mendengar celoteh panjangnya. 	 سياڤاكه الله؟  جنين سبنرڽ امت ترتاريق دڠن نيرنام سمنجق للاكي ايت برمينت اونتوق مندڠر چلوتيه ڤنجڠڽ.
Lelaki berparut itu akan meminta dia menghentikan bicara pada masa-masa tertentu untuk  menunaikan ibadah. 	 للاكي برڤاروت ايت اكن ممينتا دي مڠهنتيكن بيچارا ڤد ماس٢ ترتنتو اونتوق منونايكن عباده.
Pagi ini, Jenin terlupa bahawa dia tidak perlu pergi bekerja. 	 ڤاڬي اين، جنين ترلوڤا بهاوا دي تيدق ڤرلو ڤرڬي بكرجا.
Namun, seperti kebiasaan, dia bangun saat fajar menyingsing. 	 نامون، سڤرتي كبياساءن، دي باڠون ساعت فجر مڽيڠسيڠ.
Dia melihat Nirnama sudah terlebih dahulu bangun, dan bertafakur di atas kain yang menghadap ke satu arah. 	 دي مليهت نيرنام سوده ترلبيه دهولو باڠون، دان برتفكر دأتس كاءين يڠ مڠهادڤ كساتو اره.
Khusyuk. 	 خشوع.
Tenang. 	 تنڠ.
Tuhan sekalian alam. 	 توهن سكالين عالم.
Tiada sekutu baginya. 	 تياد سكوتو باڬيڽ.
Tiada Tuhan selain Dia. 	 تياد توهن سلاءين دي.
Dialah yang Maha Berkuasa atas segala-galanya. 	 دياله يڠ مها بركواس اتس سڬالا-ڬالاڽ.
Nirnama menegakkan telunjuk ke atas, membuatkan Jenin mendongak. 	 نيرنام منڬقكن تلونجوق كأتس، ممبواتكن جنين مندوڠاق.
Jika Tuhan ada, mengapa Dia membiarkan Kerajaan Serawa porak-peranda dengan semua ini? Jika Dia amat berkuasa, mengapa dia tidak menghentikan semua ini?  Soalan-soalan itu membuatkan Nadim dan Cendana turut berminat dengan perbualan Jenin bersama Nirnama itu. 	 جک توهن اد، مڠاڤ دي ممبياركن كراجاءن سراوا ڤورق-ڤرندا دڠن سموا اين؟ جک دي امت بركواس، مڠاڤ دي تيدق مڠهنتيكن سموا اين؟  سوءالن٢ ايت ممبواتكن نديم دان چندانا توروت برمينت دڠن ڤربوالن جنين برسام نيرنام ايت.
Mereka memasang telinga untuk mendengar dengan lebih teliti. 	 مريک مماسڠ تليڠا اونتوق مندڠر دڠن لبيه تليتي.
Kuda-kuda yang ditunggangi mereka pula terus bergerak bagai tidak menghiraukan apa yang sedang berlangsung. 	 كودا٢ يڠ دتوڠڬڠي مريک ڤولا تروس برڬرق باڬاي تيدق مڠهيراوكن اڤ يڠ سدڠ برلڠسوڠ.
Dunia adalah ujian. 	 دنيا اداله اوجين.
Ini bukan syurga untuk segalanya cantik dan baik. 	 اين بوكن شرݢ اونتوق سڬالاڽ چنتيق دان باءيق.
Apabila manusia teruji, dia sama ada kembali kepada Tuhan atau makin mengingkari-Nya. 	 اڤابيلا ماءنسي تروجي، دي سام اد كمبالي كڤد توهن اتاو ماكين مڠيڠكاريڽ.
Puteri Santubong dan Puteri Sejinjang teruji dengan Putera Serapi. 	 ڤوتري سنتوبوڠ دان ڤوتري سجينجڠ تراوجي دڠن ڤوترا سراڤي.
Rakyat Kerajaan Serawa teruji dengan Puteri Santubong dan Puteri Sejinjang. 	 رعيت كراجاءن سراوا تراوجي دڠن ڤوتري سنتوبوڠ دان ڤوتري سجينجڠ.
Akhirnya, kerosakan yang berlaku di atas muka bumi ini ialah hasil daripada perbuatan tangan-tangan manusia sendiri. 	 اخيرڽ، كروسقن يڠ برلاكو دأتس موک بومي اين اياله حاصيل درڤد ڤربواتن تاڠن٢ ماءنسي سنديري.
Maka Tuhan hanya memerhati?  Maka Tuhan memberikan peluang untuk manusia memperbaiki sendiri keadaan mereka. 	 مک توهن هاڽ ممرهاتي؟  مک توهن ممبريكن ڤلواڠ اونتوق ماءنسي ممڤرباءيقي سنديري كأداءن مريک.
Semua kemudian akan dihitung di akhirat sana. 	 سموا كمودين اكن دهيتوڠ دأخيرة سان.
Berdiri di hadapan-Nya dan mendapat balasan atas tindakan serta usaha masing-masing. 	 برديري دهادڤنڽ دان منداڤت بالسن اتس تيندقن سرتا اوسها ماسيڠ٢.
Akhirat?  Ya, selepas kita mati, kita akan dibangkitkan semula. 	 اخيرة؟  يا، سلڤس كيت ماتي، كيت اكن دبڠكيتكن سمولا.
Kematian bukan pengakhiran segala-galanya. 	 كماتين بوكن ڤڠأخيرن سڬالا-ڬالاڽ.
Maka tidaklah kehidupan kita ini berakhir begitu sahaja?  Nirnama menggeleng. 	 مک تيدكله كهيدوڤن كيت اين برأخير بڬيتو سهاج؟  نيرنام مڠڬيليڠ.
Setiap yang bernyawa itu akan merasai kematian. 	 ستياڤ يڠ برڽاوا ايت اكن مراساي كماتين.
Dan sesungguhnya akan disempurnakan seluruh balasan untuk perbuatan kita di akhirat kelak. 	 دان سسوڠڬوهڽ اكن دسمڤورناكن سلوروه بالسن اونتوق ڤربواتن كيت دأخيرة كلق.
Wah, ini menjadikan aku melihat kehidupan di dunia ini bukan untuk bermain-main. 	 واه، اين منجاديكن اكو مليهت كهيدوڤن ددنيا اين بوكن اونتوق برماءين-ماءين.
Apakah kamu menyangka Kami menciptakan kamu dengan bermain-main, dan sesungguhnya kamu kepada Kami tidak akan dikembalikan? Nirnama menyebut ayat itu dengan jelas. 	 اڤاكه كامو مڽڠک كامي منچيڤتاكن كامو دڠن برماءين-ماءين، دان سسوڠڬوهڽ كامو كڤد كامي تيدق اكن دكمباليكن؟ نيرنام مڽبوت ايات ايت دڠن جلس.
Apakah ayat itu?  Daripada al-Quran. 	 اڤاكه ايات ايت؟  درڤد القرءان.
Surah al-Mu’minun ayat 115. 	 سورة المؤمنون ايات 115.
Nirnama, apakah engkau sebenarnya menghafal seluruh al-Quran? Cendana mencelah. 	 نيرنام، اڤاكه اڠكاو سبنرڽ مڠحافل سلوروه القرءان؟ چندانا منچله.
Nirnama tersenyum nipis lalu mengangguk sekali. 	 نيرنام ترسڽوم نيڤيس لالو مڠڠڬوق سكالي.
Mata Cendana membulat. 	 مات چندانا ممبولت.
Semakin lama bersama Nirnama, semakin banyak perkara yang menakjubkan berkenaan lelaki berparut ini yang diketahuinya. 	 سماكين لاما برسام نيرنام، سماكين باڽق ڤركارا يڠ منعجوبكن بركناءن للاكي برڤاروت اين يڠ دكتاهوءيڽ.
Apa itu al-Quran?  Kitabullah. 	 اڤ ايت القرءان؟  كتاب الله.
Kitab yang Allah turunkan kepada Rasul-Nya, Muhammad, dan merupakan petunjuk bagi mereka yang beriman. 	 كتاب يڠ الله تورونكن كڤد رسولڽ، محمد، دان مروڤاكن ڤتونجوق باڬي مريک يڠ برإيمان.
Selepas ini semua berakhir, engkau wajar mengajarkan aku semua ini! Jenin teruja. 	 سلڤس اين سموا برأخير، اڠكاو واجر مڠاجركن اكو سموا اين! جنين تروجا.
Senyuman Nirnama melebar. 	 سڽومن نيرنام مليبر.
Hah, Nirnama, engkau perlu mengajarkan aku sekali. 	 هاه، نيرنام، اڠكاو ڤرلو مڠاجركن اكو سكالي.
Tidak pernah engkau berbicara panjang sedemikian bersamaku selama ini!  Engkau tidak bertanya soalan yang tepat, Nadim. 	 تيدق ڤرنه اڠكاو بربيچارا ڤنجڠ سدميكين برسامكو سلاما اين!  اڠكاو تيدق برتاڽ سوءالن يڠ تڤت، نديم.
Cendana bersuara. 	 چندانا برسوارا.
Nadim terpinga-pinga manakala Nirnama hanya tersenyum. 	 نديم ترڤيڠا-ڤيڠا مانكالا نيرنام هاڽ ترسڽوم.
Ah, kita sudah sampai! Jenin menunjuk ke hadapan. 	 اه، كيت سوده سمڤاي! جنين منونجوق كهادڤن.
Dari tempat mereka berada, mulai kelihatan di balik rimbunan dedaunan, sebuah perkampungan. 	 دري تمڤت مريک براد، مولاءي كليهتن دباليق ريمبونن دداونن، سبواه ڤركامڤوڠن.
Di perkampungan ini, kita boleh bertanya di mana Putera Serapi akan muncul. 	 دڤركامڤوڠن اين، كيت بوليه برتاڽ دمان ڤوترا سراڤي اكن مونچول.
Biasanya, penduduk dari perkampungan lain juga pergi ke perkampungan tempat Putera Serapi akan singgah. 	 بياساڽ، ڤندودوق دري ڤركامڤوڠن لاءين جوݢ ڤرڬي كڤركامڤوڠن تمڤت ڤوترا سراڤي اكن سيڠڬه.
Mereka kononnya mahu mendapatkan sedikit kesaktian daripada Putera Serapi. 	 مريک كونونڽ ماهو منداڤتكن سديكيت كسقتين درڤد ڤوترا سراڤي.
Hah, apa kesaktian yang pernah Putera Serapi lakukan?  Dia kononnya memberikan ibu rezeki. 	 هاه، اڤ كسقتين يڠ ڤرنه ڤوترا سراڤي لاكوكن؟  دي كونونڽ ممبريكن ايبو رزقي.
Ibu rezeki? Berkerut dahi Nadim. 	 ايبو رزقي؟ بركروت داهي نديم.
Ya, siapa bertuah diberikan ibu rezeki oleh Putera Serapi, akan menjadi kaya-raya. 	 يا، سياڤا برتواه دبريكن ايبو رزقي اوليه ڤوترا سراڤي، اكن منجادي كاي-راي.
Beberapa orang yang bertuah telah mendapatkannya. 	 ببراڤ اورڠ يڠ برتواه تله منداڤتكنڽ.
Mereka menjadi orang kepercayaan Putera Serapi, bagaikan wakilnya di kaki gunung. 	 مريک منجادي اورڠ كڤرچاياءن ڤوترا سراڤي، باڬايكن واكيلڽ دكاكي ڬونوڠ.
Wah, alangkah baiknya kalau aku mendapatkan ibu rezeki itu! Nadim bersuara girang. 	 واه، الڠكه باءيقڽ كالاو اكو منداڤتكن ايبو رزقي ايت! نديم برسوارا ڬيرڠ.
Tiadalah pemberi rezeki selain daripada Allah subhanu wa taala. 	 تيادله ڤمبري رزقي سلاءين درڤد الله سبحانه وتعالى.
Nirnama bersuara. 	 نيرنام برسوارا.
Perlahan. 	 ڤرلاهن.
Tetapi tegas. 	 تتاڤي تڬس.
Wajahnya juga tegang sedikit berbanding kebiasaan. 	 واجهڽ جوݢ تڬڠ سديكيت بربنديڠ كبياساءن.
Pandangan redupnya menghadap Nadim. 	 ڤندڠن ردوڤڽ مڠهادڤ نديم.
Kegirangan Nadim hilang serta-merta. 	 كڬيراڠن نديم هيلڠ سرتا-مرتا.
Melihatkan ulah itu, Cendana tertawa kecil. 	 مليهتكن اوله ايت، چندانا ترتاوا كچيل.
Kita sudah memasuki perkampungan ini. 	 كيت سوده مماسوقي ڤركامڤوڠن اين.
Apa nama tempat ini?  Mereka melepasi sebuah pintu gerbang sederhana besar. 	 اڤ نام تمڤت اين؟  مريک ملڤسي سبواه ڤينتو ڬربڠ سدرهان بسر.
Di sekeliling mereka terdapat banyak rumah. 	 دسكليليڠ مريک ترداڤت باڽق رومه.
Penduduk kampung lalu lalang, sibuk dengan urusan masing-masing. 	 ڤندودوق كامڤوڠ لالو لالڠ، سيبوق دڠن اوروسن ماسيڠ٢.
Kampung Sungai Atas. 	 كامڤوڠ سوڠاي اتس.
Kita benar-benar berada di kaki Gunung Serapi. 	 كيت بنر٢ براد دكاكي ڬونوڠ سراڤي.
Mereka sama-sama mendongak. 	 مريک سام٢ مندوڠاق.
Puncak Gunung Serapi tidak kelihatan dek diselubungi awan. 	 ڤونچق ڬونوڠ سراڤي تيدق كليهتن ديق دسلوبوڠي اون.
Anak-anak muda, apa gerangannya ke mari? Seorang lelaki dengan wajah berkedut tetapi tubuhnya masih sasa, menyapa mereka. 	 انق٢ مودا، اڤ ڬراڠنڽ كماري؟ سأورڠ للاكي دڠن واجه بركدوت تتاڤي توبوهڽ ماسيه ساس، مڽاڤ مريک.
Ah, pak cik. 	 اه، ڤق چيق.
Kami bawa hajat besar. 	 كامي باوا حاجة بسر.
Berhajat mahu menatap wajah Putera Serapi. 	 برحاجة ماهو مناتڤ واجه ڤوترا سراڤي.
Oh, kalian ini pasti teruja mahu mendapatkan kesaktian daripadanya. 	 اوه، كالين اين ڤستي تروجا ماهو منداڤتكن كسقتين درڤدڽ.
Jenin tertawa mengikut rentak lelaki tua renta tersebut. 	 جنين ترتاوا مڠيكوت رنتق للاكي توا رنتا ترسبوت.
Kalian beruntung, kerana wakil Putera Serapi mengkhabarkan bahawa Sang Putera akan turun ke mari. 	 كالين براونتوڠ، كران واكيل ڤوترا سراڤي مڠخبركن بهاوا سڠ ڤوترا اكن تورون كماري.
Mata Jenin membulat. 	 مات جنين ممبولت.
Pantas dia memandang Nirnama, Nadim dan Cendana. 	 ڤانتس دي ممندڠ نيرنام، نديم دان چندانا.
Semua mengangguk tanda faham bahawa tujuan perjalanan mereka semakin hampir. 	 سموا مڠڠڬوق تندا فهم بهاوا توجوان ڤرجالنن مريک سماكين همڤير.
Kalian sudah ada tempat berteduh? Ayuh singgah ke geraiku. 	 كالين سوده اد تمڤت برتدوه؟ ايوه سيڠڬه كڬرايكو.
Aku ini baru balik dari mengumpul kayu api. 	 اكو اين بارو باليق دري مڠومڤول كايو اڤي.
Ah, baik, pak cik. 	 اه، باءيق، ڤق چيق.
Baik. 	 باءيق.
Ayuh rakan-rakan. 	 ايوه راكن٢.
Jenin bagaikan mengetuai rombongan. 	 جنين باڬايكن مڠتواءي رومبوڠن.
Nirnama, Nadim dan Cendana saling berpandangan dan kemudian mengekori. 	 نيرنام، نديم دان چندانا ساليڠ برڤندڠن دان كمودين مڠيكوري.
Nirnama, apakah engkau tahu apa yang perlu dilakukan? Nadim bertanya, perlahan. 	 نيرنام، اڤاكه اڠكاو تاهو اڤ يڠ ڤرلو دلاكوكن؟ نديم برتاڽ، ڤرلاهن.
Nirnama mengangguk. 	 نيرنام مڠڠڬوق.
Engkau akan menarik perhatian Putera Serapi, dan aku akan cuba mendedahkan kebenarannya. 	 اڠكاو اكن مناريق ڤرهاتين ڤوترا سراڤي، دان اكو اكن چوبا منددهكن كبنرنڽ.
Apakah engkau benar-benar mahir? Cendana mengerutkan dahi. 	 اڤاكه اڠكاو بنر٢ ماهير؟ چندانا مڠروتكن داهي.
Mereka sebenarnya telah berbincang akan perancangan ini. 	 مريک سبنرڽ تله بربينچڠ اكن ڤرانچڠن اين.
Akal kancil Nadim mencadangkan agar diuji sama ada benar atau tidak Putera Serapi itu pengamal sihir. 	 عقل كنچيل نديم منچادڠكن اڬر دأوجي سام اد بنر اتاو تيدق ڤوترا سراڤي ايت ڤڠعمل سيحير.
Jika benar, bermakna berkemungkinan besar dia memang dihantar oleh Jagat Suci atau ada kaitan dengan pemerintah Indera Kayangan itu. 	 جک بنر، برمعنا بركموڠكينن بسر دي ميمڠ دهنتر اوليه جاڬت سوچي اتاو اد كاءيتن دڠن ڤمرينته ايندرا كايڠن ايت.
Sekiranya tidak, mereka akan mengubah perancangan untuk membuatkan Putera Serapi menerima kehadiran mereka ke istananya, bagi menyiasat lebih lanjut akan asal-usul lelaki tersebut. 	 سكيراڽ تيدق، مريک اكن مڠوبه ڤرانچڠن اونتوق ممبواتكن ڤوترا سراڤي منريما كحاضيرن مريک كأيستانڽ، باڬي مڽياست لبيه لنجوت اكن اصل-اصول للاكي ترسبوت.
Apabila kamu telah berazam, maka bertawakkallah kepada Allah. 	 اڤابيلا كامو تله برعزم، مک برتقوىله كڤد الله.
Sesungguhnya Allah mengasihi orang-orang yang bertawakkal. 	 سسوڠڬوهڽ الله مڠاسيهي اورڠ٢ يڠ برتوكل.
Cendana hanya mengangguk, membenarkan bicara Nirnama. 	 چندانا هاڽ مڠڠڬوق، ممبنركن بيچارا نيرنام.
Kampung Sungai Atas semakin sesak dengan manusia. 	 كامڤوڠ سوڠاي اتس سماكين سسق دڠن ماءنسي.
Bukan sahaja seluruh penduduk kampung keluar dari rumah masing-masing dan berkumpul di lapangan, bahkan pendatang dari luar tidak surut-surut hadir membuatkan perkampungan ini menjadi lebih padat dengan perkumpulan manusia. 	 بوكن سهاج سلوروه ڤندودوق كامڤوڠ كلوار دري رومه ماسيڠ٢ دان بركومڤول دلاڤڠن، بهكن ڤنداتڠ دري لوار تيدق سوروت٢ حاضر ممبواتكن ڤركامڤوڠن اين منجادي لبيه ڤدت دڠن ڤركومڤولن ماءنسي.
Riuh-rendah dan hiruk-pikuk mewarnai suasana. 	 ريوه-رنده دان هيروق-ڤيكوق مورناءي سواسان.
Ada yang berbual, ada yang meneruskan urusan jual beli, ada yang menjerit mengarahkan kuli dan pekerja mereka untuk bekerja lebih keras melayani pelanggan yang tidak putus-putus, ada yang melaung meminta simpati berupa sedekah. 	 اد يڠ بربوال، اد يڠ منروسكن اوروسن جوال بلي، اد يڠ منجريت مڠارهكن كولي دان ڤكرجا مريک اونتوق بكرجا لبيه كراس ملاياني ڤلڠڬن يڠ تيدق ڤوتوس٢، اد يڠ ملاءوڠ ممينتا سيمڤاتي بروڤا صدقه.
Kita tidak boleh berada terlalu jauh daripada Putera Serapi jika kita mahu usaha kita ada hasil yang memuaskan. 	 كيت تيدق بوليه براد ترلالو جاءوه درڤد ڤوترا سراڤي جک كيت ماهو اوسها كيت اد حاصيل يڠ ممواسكن.
Cendana berusaha menjaga diri agar tidak dihimpit orang ramai. 	 چندانا براوسها منجاݢ ديري اڬر تيدق دهيمڤيت اورڠ راماي.
Nirnama berada di hadapannya bagaikan pelindung. 	 نيرنام براد دهادڤنڽ باڬايكن ڤليندوڠ.
Nadim dan Jenin pula sama-sama cuba menyelit membuka jalan di hadapan Nirnama. 	 نديم دان جنين ڤولا سام٢ چوبا مڽليت ممبوک جالن دهادڤن نيرنام.
Bertenang. 	 برتنڠ.
Putera Serapi akan berjalan melalui jalan utama. 	 ڤوترا سراڤي اكن برجالن ملالوءي جالن اوتام.
Penduduk akan membuka jalan untuknya. 	 ڤندودوق اكن ممبوک جالن اونتوقڽ.
Kita hanya perlu menetapkan diri di sisi jalan tersebut. 	 كيت هاڽ ڤرلو منتڤكن ديري دسيسي جالن ترسبوت.
Yakni. 	 يعني.
Jenin memandang sekeliling, cuba memastikan sesuatu. 	 جنين ممندڠ سكليليڠ، چوبا ممستيكن سسواتو.
Di sini. 	 دسيني.
Dia menunjuk ke bawah. 	 دي منونجوق كباوه.
Nadim berhenti menyelit. 	 نديم برهنتي مڽليت.
Jenin juga mematikan langkah. 	 جنين جوݢ مماتيكن لڠكه.
Nirnama dan Cendana sama-sama membatu. 	 نيرنام دان چندانا سام٢ ممباتو.
Kedatangan Duli Yang Mulia, Putera Serapi Setia Buana! Satu suara melaung. 	 كداتڠن دولي يڠ موليا، ڤوترا سراڤي ستيا بوانا! ساتو سوارا ملاءوڠ.
Hiruk-pikuk dan hingar-bingar sebentar tadi perlahan-lahan surut. 	 هيروق-ڤيكوق دان هيڠر-بيڠر سبنتر تادي ڤرلاهن-لاهن سوروت.
Lihat! Nadim menunjuk ke udara. 	 ليهت! نديم منونجوق كأودارا.
Nirnama, Nadim dan Cendana mendongak. 	 نيرنام، نديم دان چندانا مندوڠاق.
Dua ekor gagak hitam legam melayang-layang di udara. 	 دوا ايكور ڬاڬق هيتم لڬم ملايڠ-لايڠ دأودارا.
Berlegar-legar di atas Kampung Sungai Atas buat beberapa kali. 	 برليڬر-ليڬر دأتس كامڤوڠ سوڠاي اتس بوات ببراڤ كالي.
Ramai yang terpegun dan turut menjulurkan tangan ke atas, menunjuk ke arah pasangan gagak tersebut. 	 راماي يڠ ترڤڬون دان توروت منجولوركن تاڠن كأتس، منونجوق كأره ڤاسڠن ڬاڬق ترسبوت.
Dua ekor burung itu kemudian terbang rendah, sebelum mendarat ke salah satu bumbung rumah yang berhampiran. 	 دوا ايكور بوروڠ ايت كمودين تربڠ رنده، سبلوم مندارت كساله ساتو بومبوڠ رومه يڠ برهمڤيرن.
Tiba-tiba, kelihatan asap yang berkepul-kepul bagaikan kedua-duanya meletup. 	 تيبا٢، كليهتن اسڤ يڠ بركڤول-كڤول باڬايكن كدوا-دواڽ ملتوڤ.
Orang ramai menjerit keterujaan. 	 اورڠ راماي منجريت كتروجاءن.
Bunyi ngauman kedengaran dari balik asap yang perlahan-lahan berpapasan pergi lalu mempamerkan dua ekor harimau kumbang yang hitam legam. 	 بوڽي ڠاءومن كدڠرن دري باليق اسڤ يڠ ڤرلاهن-لاهن برڤاڤسن ڤرڬي لالو ممڤاميركن دوا ايكور هريماو كومبڠ يڠ هيتم لڬم.
Kampung Sungai Atas bergegar dengan sorakan ramai. 	 كامڤوڠ سوڠاي اتس برڬڬر دڠن سورقن راماي.
Bagaimana? Jenin menjerit ke arah Nirnama, cuba melawan bunyi bising orang ramai. 	 باڬايمان؟ جنين منجريت كأره نيرنام، چوبا ملاون بوڽي بيسيڠ اورڠ راماي.
Nirnama sekadar mengangguk. 	 نيرنام سقدر مڠڠڬوق.
Pandangan dipaku pada dua ekor harimau kumbang itu. 	 ڤندڠن دڤاكو ڤد دوا ايكور هريماو كومبڠ ايت.
Tidak lama kemudian, perlahan-lahan semua yang berada di situ bagaikan bergerak membuka laluan di tengah-tengah perkumpulan manusia. 	 تيدق لاما كمودين، ڤرلاهن-لاهن سموا يڠ براد دسيتو باڬايكن برڬرق ممبوک لالوان دتڠه-تڠه ڤركومڤولن ماءنسي.
Benar jangkaan Jenin, dia berdiri betul-betul di hadapan jalan yang terbuka. 	 بنر جڠكاءن جنين، دي برديري بتول٢ دهادڤن جالن يڠ تربوک.
Nadim terus menepuk bahu Jenin, tanda pujian kepada jangkaannya yang tepat. 	 نديم تروس منڤوق باهو جنين، تندا ڤوجيان كڤد جڠكانڽ يڠ تڤت.
Jenin sekadar tersengih-sengih. 	 جنين سقدر ترسڠيه-سڠيه.
Kemudian, mereka mula mendengar suara-suara kekaguman, teriakan kaum wanita, dan rayuan agar diberikan kesaktian oleh orang ramai di bahagian hadapan Kampung Sungai Atas. 	 كمودين، مريک مولا مندڠر سوارا٢ ككاڬومن، ترياكن قوم وانيتا، دان رايوان اڬر دبريكن كسقتين اوليه اورڠ راماي دبهاڬين هادڤن كامڤوڠ سوڠاي اتس.
Apakah Putera Serapi telah memasuki perkampungan ini? Cendana merapatkan diri kepada Nirnama. 	 اڤاكه ڤوترا سراڤي تله مماسوقكي ڤركامڤوڠن اين؟ چندانا مراڤتكن ديري كڤد نيرنام.
Tubuhnya hingga tersentuh tubuh Nirnama. 	 توبوهڽ هيڠݢ ترسنتوه توبوه نيرنام.
Ini membuatkan Nirnama cuba beranjak ke hadapan, tetapi Nadim dan Jenin menghalangnya. 	 اين ممبواتكن نيرنام چوبا برانجق كهادڤن، تتاڤي نديم دان جنين مڠهالڠڽ.
Keadaan membuatkan mereka berhimpit-himpit. 	 كأداءن ممبواتكن مريک برهيمڤيت-هيمڤيت.
Maaf, Nirnama. 	 معاف، نيرنام.
Cendana malu sendiri. 	 چندانا مالو سنديري.
Nirnama menggeleng, memahami. 	 نيرنام مڠڬيليڠ، ممهمي.
Ya, Putera Serapi sedang berjalan di hadapan sana. 	 يا، ڤوترا سراڤي سدڠ برجالن دهادڤن سان.
Tidak lama lagi dia akan lalu di hadapan kita! Jenin mengingatkan. 	 تيدق لاما لاڬي دي اكن لالو دهادڤن كيت! جنين مڠيڠتكن.
Nirnama, apakah engkau telah bersedia? Nadim memandang pendekar berparut itu. 	 نيرنام، اڤاكه اڠكاو تله برسديا؟ نديم ممندڠ ڤنديكر برڤاروت ايت.
Nirnama mengangguk. 	 نيرنام مڠڠڬوق.
Matanya tidak lepas-lepas memandang harimau kumbang yang megah di atas bumbung tadi. 	 ماتڽ تيدق لڤس٢ ممندڠ هريماو كومبڠ يڠ مڬه دأتس بومبوڠ تادي.
Sekali-sekala dua haiwan itu akan mengaum garang, seakan-akan mengingatkan semua bahawa merekalah pengawal utama Putera Serapi. 	 سكالي-سكالا دوا حيوان ايت اكن مڠاءوم ڬارڠ، سأكن-اكن مڠيڠتكن سموا بهاوا مريكله ڤڠاول اوتام ڤوترا سراڤي.
Hah, itu dia. 	 هاه، ايت دي.
Dia semakin hampir. 	 دي سماكين همڤير.
Kita sudah boleh melihatnya! Jenin menunjuk. 	 كيت سوده بوليه مليهتڽ! جنين منونجوق.
Mulut Cendana terlopong. 	 مولوت چندانا ترلوڤوڠ.
Mata Nadim membulat. 	 مات نديم ممبولت.
Pandangan redup Nirnama beralih ke arah Putera Serapi. 	 ڤندڠن ردوڤ نيرنام براليه كأره ڤوترا سراڤي.
Putera Serapi berwajah polos dan mulus, dan bagai dapat dirasai kelembutannya hanya dengan menatap lelaki itu. 	 ڤوترا سراڤي برواجه ڤولوس دان مولوس، دان باڬاي داڤت دراسا كلمبوتنڽ هاڽ دڠن مناتڤ للاكي ايت.
Senyumannya ibarat sinaran cahaya. 	 سڽومنڽ عبارت سينارن چهاي.
Tanjak Pasang Surut dikenakan dengan begitu megah. 	 تنجق ڤاسڠ سوروت دكناكن دڠن بڬيتو مڬه.
Pakaiannya berhias permata indah. 	 ڤاكاينڽ برهياس ڤرمات اينده.
Rambutnya panjang, namun sudah didandan kemas. 	 رمبوتڽ ڤنجڠ، نامون سوده ددندن كمس.
Beberapa ikal rambutnya berjuntaian, beralun lembut. 	 ببراڤ ايكل رمبوتڽ برجونتاين، برالون لمبوت.
Haruman semerbak menusuk hidung, menambahkan lagi ketampanan Putera Serapi. 	 هارومن سمربق منوسوق هيدوڠ، منمبهكن لاڬي كتمڤنن ڤوترا سراڤي.
Tidak hairanlah Puteri Santubong dan Puteri Sejinjang berebutkan dia. 	 تيدق حيرانله ڤوتري سنتوبوڠ دان ڤوتري سجينجڠ بربوتكن دي.
Cendana bersuara. 	 چندانا برسوارا.
Jelas mengakui ketampanan Putera Serapi. 	 جلس مڠاكوءي كتمڤنن ڤوترا سراڤي.
Aku dengar, Jagat Suci juga merupakan seorang yang amat tampan. 	 اكو دڠر، جاڬت سوچي جوݢ مروڤاكن سأورڠ يڠ امت تمڤن.
Jenin bersuara. 	 جنين برسوارا.
Cendana dan Nadim sama-sama mengangguk. 	 چندانا دان نديم سام٢ مڠڠڬوق.
Aku pernah melihat sendiri dengan mata kepalaku. 	 اكو ڤرنه مليهت سنديري دڠن مات كڤالاكو.
Dia seorang yang amat rupawan juga. 	 دي سأورڠ يڠ امت روڤاون جوݢ.
Begitulah syaitan suka memperelok-elokkan keburukan agar disukai manusia. 	 بڬيتوله شيطان سوک ممڤرإيلوق-ايلوقكن كبوروقن اڬر دسوكاءي ماءنسي.
Nirnama berdesir. 	 نيرنام بردسير.
Jenin, Nadim dan Cendana memandangnya. 	 جنين، نديم دان چندانا ممندڠڽ.
Tika itu, mereka melihat bibir Nirnama terkumat-kamit sedang Putera Serapi semakin hampir untuk berlalu di hadapan mereka!  Dua ekor harimau kumbang itu melilau sekeliling. 	 تيک ايت، مريک مليهت بيبير نيرنام تركومت-كاميت سدڠ ڤوترا سراڤي سماكين همڤير اونتوق برلالو دهادڤن مريک!  دوا ايكور هريماو كومبڠ ايت مليلاو سكليليڠ.
Nampak gagah dan menakutkan. 	 نمڤق ڬاڬه دان مناكوتكن.
Kehadiran mereka, ditambah dengan beberapa orang pengawal yang mengiringi Putera Serapi, membuatkan orang ramai yang teruja dengan kehadiran putera itu tidak menghimpit perjalanannya. 	 كحاضيرن مريک، دتمبه دڠن ببراڤ اورڠ ڤڠاول يڠ مڠيريڠي ڤوترا سراڤي، ممبواتكن اورڠ راماي يڠ تروجا دڠن كحاضيرن ڤوترا ايت تيدق مڠهيمڤيت ڤرجالننڽ.
Putera Serapi menunggang seekor kuda hitamputih yang besar lagi gagah, melemparkan senyuman manis ke kiri dan kanan, mengangkat tangan dari satu arah ke satu arah. 	 ڤوترا سراڤي منوڠڬڠ سإيكور كودا هيتم ڤوتيه يڠ بسر لاڬي ڬاڬه، مليمڤركن سڽومن مانيس ككيري دان كانن، مڠڠكت تاڠن دري ساتو اره كساتو اره.
Tangan kiri memegang sebatang tongkat. 	 تاڠن كيري ممڬڠ سباتڠ توڠكت.
Ramai yang menjerit-jerit keterujaan saat bertaut pandangan dengan sang putera. 	 راماي يڠ منجريت-جريت كتروجاءن ساعت برتاءوت ڤندڠن دڠن سڠ ڤوترا.
Beberapa orang perempuan pengsan kerana tidak dapat menahan diri daripada terpesona dengan ketampanan Putera Serapi. 	 ببراڤ اورڠ ڤرمڤوان ڤيڠسن كران تيدق داڤت مناهن ديري درڤد ترڤسونا دڠن كتمڤنن ڤوترا سراڤي.
Haruman semerbak bagaikan satu jambangan bunga yang terbaik, memenuhi setiap pelusuk Kampung Sungai Atas. 	 هارومن سمربق باڬايكن ساتو جمبڠن بوڠا يڠ ترباءيق، ممنوهي ستياڤ ڤلوسوق كامڤوڠ سوڠاي اتس.
Ketibaan Putera Serapi seperti telah mengubah Kampung Sungai Atas menjadi taman bunga yang mekar serata-rata. 	 كتيباءن ڤوترا سراڤي سڤرتي تله مڠوبه كامڤوڠ سوڠاي اتس منجادي تامن بوڠا يڠ مكر سراتا-رات.
Sekali-sekala, Putera Serapi akan menyentuh tangan-tangan yang terjulur ke arahnya. 	 سكالي-سكالا، ڤوترا سراڤي اكن مڽنتوه تاڠن٢ يڠ ترجولور كأرهڽ.
Semua yang disentuhnya berasa amat gembira. 	 سموا يڠ دسنتوهڽ براس امت ڬمبيرا.
Ramai bagaikan hilang akal akibat terlalu gembira. 	 راماي باڬايكن هيلڠ عقل عاقبة ترلالو ڬمبيرا.
Mungkin menganggap mereka ada peluang yang lebih cerah untuk mendapatkan kesaktian Putera Serapi, yakni ibu duit. 	 موڠكين مڠڠڬڤ مريک اد ڤلواڠ يڠ لبيه چره اونتوق منداڤتكن كسقتين ڤوترا سراڤي، يعني ايبو دوءيت.
Tanpa disangka-sangka, kuda yang ditunggang oleh Putera Serapi mendengus-dengus. 	 تنڤا دساڠكا-سڠک، كودا يڠ دتوڠڬڠ اوليه ڤوترا سراڤي مندڠوس-دڠوس.
Haiwan itu kemudian menggeleng. 	 حيوان ايت كمودين مڠڬيليڠ.
Langkahannya terhenti. 	 لڠكهنڽ ترهنتي.
Ladam hadapannya dihentak-hentak ke bumi tanda kacau mula bersarang ke jiwa kuda hitam yang gagah itu. 	 لادم هادڤنڽ دهنتق-هنتق كبومي تندا كاچاو مولا برسارڠ كجيوا كودا هيتم يڠ ڬاڬه ايت.
Ketenangan wajah Putera Serapi terganggu. 	 كتنڠن واجه ڤوترا سراڤي ترڬڠڬو.
Dia cepat-cepat memegang tali kekang dengan kedua-dua belah tangan, cuba mengawal haiwan tersebut. 	 دي چڤت٢ ممڬڠ تالي ككاڠ دڠن كدوا-دوا بله تاڠن، چوبا مڠاول حيوان ترسبوت.
Empat pengawal paling hadapan yang mengiringi Putera Serapi, dua di kiri dan dua di kanan, berusaha menenangkan kuda yang gagah itu. 	 امڤت ڤڠاول ڤاليڠ هادڤن يڠ مڠيريڠي ڤوترا سراڤي، دوا دكيري دان دوا دكانن، براوسها مننڠكن كودا يڠ ڬاڬه ايت.
Namun, kuda tersebut semakin tidak terkawal. 	 نامون، كودا ترسبوت سماكين تيدق تركاول.
Bertenang, bertenang!  Seorang budak lelaki muncul. 	 برتنڠ، برتنڠ!  سأورڠ بودق للاكي مونچول.
Dia terus menyentuh hidung kuda hitam tersebut dan menepuk-nepuknya lembut. 	 دي تروس مڽنتوه هيدوڠ كودا هيتم ترسبوت دان منڤوق-نڤوقڽ لمبوت.
Pengawal-pengawal terkejut, terus menghalang budak itu daripada berada terlalu hampir dengan Putera Serapi. 	 ڤڠاول٢ تركجوت، تروس مڠهالڠ بودق ايت درڤد براد ترلالو همڤير دڠن ڤوترا سراڤي.
Tetapi haiwan tunggangan sang putera itu terus berada dalam keadaan tenang, menyebabkan Putera Serapi mengangkat tangan, menghalang mereka daripada memperapa-apakan budak tersebut. 	 تتاڤي حيوان توڠڬڠن سڠ ڤوترا ايت تروس براد دالم كأداءن تنڠ، مڽببكن ڤوترا سراڤي مڠڠكت تاڠن، مڠهالڠ مريک درڤد ممڤراڤا-اڤاكن بودق ترسبوت.
Kuda hitam Putera Serapi mendengus-dengus, namun kemudian semakin tenang, diusap-usap budak itu. 	 كودا هيتم ڤوترا سراڤي مندڠوس-دڠوس، نامون كمودين سماكين تنڠ، داوسڤ-اوسڤ بودق ايت.
Kagum berputik dalam hati Putera Serapi. 	 كاڬوم برڤوتيق دالم هاتي ڤوترا سراڤي.
Terima kasih, wahai anak muda yang berkebolehan. 	 تريما كاسيه، واهاي انق مودا يڠ بركبوليهن.
Siapakah gerangan dikau?  Aku Nadim. 	 سياڤاكه ڬراڠن دكاو؟  اكو نديم.
Budak itu tersenyum panjang sambil terus membelai kepala kuda. 	 بودق ايت ترسڽوم ڤنجڠ سمبيل تروس ممبلاي كڤالا كود.
Aku nampak ada lalat memasuki hidung kuda tuan putera sebentar tadi. 	 اكو نمڤق اد لالت مماسوقي هيدوڠ كودا توان ڤوترا سبنتر تادي.
Maka, aku cuba membantu. 	 مک، اكو چوبا ممبنتو.
Begitu tajam pemerhatianmu. 	 بڬيتو تاجم ڤمرهاتينمو.
Terima kasih sekali lagi. 	 تريما كاسيه سكالي لاڬي.
Apakah engkau berhajatkan apa-apa ganjaran?  Nadim tersenyum sambil menggeleng. 	 اڤاكه اڠكاو برحاجتكن اڤ٢ ڬنجرن؟  نديم ترسڽوم سمبيل مڠڬيليڠ.
Aku sekadar berpuas hati dapat membantu tuan putera. 	 اكو سقدر برڤواس هاتي داڤت ممبنتو توان ڤوترا.
Kehadiran tuan putera di hadapan mataku sudah menjadi satu hadiah yang besar. 	 كحاضيرن توان ڤوترا دهادڤن ماتكو سوده منجادي ساتو هديه يڠ بسر.
Nadim mengangkat sembah. 	 نديم مڠڠكت سمبه.
Putera Serapi senyum lebar, menambah lagi ketampanan wajah. 	 ڤوترا سراڤي سڽوم ليبر، منمبه لاڬي كتمڤنن واجه.
Banyak perempuan menarik nafas sehingga helaan tersebut dapat didengari ramai. 	 باڽق ڤرمڤوان مناريق نفس سهيڠݢ هيلاءن ترسبوت داڤت ددڠري راماي.
Jangan begitu, biarlah aku hadi. 	 جاڠن بڬيتو، بيارله اكو هادي.
Ngauman bingit kedengaran, memotong bicara Putera Serapi. 	 ڠاءومن بيڠيت كدڠرن، مموتوڠ بيچارا ڤوترا سراڤي.
Terus dia menoleh ke arah dua ekor harimau kumbang di atas bumbung. 	 تروس دي منوليه كأره دوا ايكور هريماو كومبڠ دأتس بومبوڠ.
Kedua-duanya bertukar menjadi debu, sebelum berubah menjadi gagak kembali. 	 كدوا-دواڽ برتوكر منجادي دبو، سبلوم براوبه منجادي ڬاڬق كمبالي.
Pasangan gagak itu berterbangan dalam keadaan cacamarba, dengan pelepah-pelepah melayang di sana sini, sambil terus berkicau dengan bunyi yang amat jelek. 	 ڤاسڠن ڬاڬق ايت برتربڠن دالم كأداءن چاچامربا، دڠن ڤلڤه٢ ملايڠ دسان سيني، سمبيل تروس بركيچاو دڠن بوڽي يڠ امت جليق.
Tidak lama kemudian, kedua-duanya kembali menjadi debu dan berubah menjadi tedung hitam yang besar. 	 تيدق لاما كمودين، كدوا-دواڽ كمبالي منجادي دبو دان براوبه منجادي تدوڠ هيتم يڠ بسر.
Jatuh betul-betul berhampiran Putera Serapi. 	 جاتوه بتول٢ برهمڤيرن ڤوترا سراڤي.
Bibir Putera Serapi terkumat-kamit dan dapat dilihat oleh Nadim. 	 بيبير ڤوترا سراڤي تركومت-كاميت دان داڤت دليهت اوليه نديم.
Perhatian Putera Serapi hanya tertumpu kepada dua ekor tedung yang sedang mengembangkan kepala masing-masing. 	 ڤرهاتين ڤوترا سراڤي هاڽ ترتومڤو كڤد دوا ايكور تدوڠ يڠ سدڠ مڠمبڠكن كڤالا ماسيڠ٢.
Pengawal-pengawal Putera Serapi berjumlah dua puluh orang semuanya, mara menjadi benteng. 	 ڤڠاول٢ ڤوترا سراڤي برجومله دوا ڤولوه اورڠ سمواڽ، مارا منجادي بينتيڠ.
Pasangan ular itu terus menyerbu ke arah Putera Serapi. 	 ڤاسڠن اولر ايت تروس مڽربو كأره ڤوترا سراڤي.
Bergerak pantas melepasi tubuh para pengawal yang cuba menyekat pergerakan mereka. 	 برڬرق ڤانتس ملڤسي توبوه ڤارا ڤڠاول يڠ چوبا مڽكت ڤرڬرقن مريک.
Menyusur laju membalut batang tombak, melompat ke bahu pengawal, dan terus melonjakkan diri mereka ke arah Putera Serapi. 	 مڽوسور لاجو ممبالوت باتڠ تومبق، ملومڤت كباهو ڤڠاول، دان تروس ملونجقكن ديري مريک كأره ڤوترا سراڤي.
Ketika ini, Nadim dapat melihat sesuatu. 	 كتيک اين، نديم داڤت مليهت سسواتو.
Putera Serapi membuka mulut. 	 ڤوترا سراڤي ممبوک مولوت.
Dengan pandangan yang amat tajam, dia bagaikan menghembus sesuatu dengan kuat ke arah pasangan ular tersebut. 	 دڠن ڤندڠن يڠ امت تاجم، دي باڬايكن مڠهمبوس سسواتو دڠن قوات كأره ڤاسڠن اولر ترسبوت.
Langsung kedua-duanya menjadi debu. 	 لڠسوڠ كدوا-دواڽ منجادي دبو.
Tetapi kali ini kedua-duanya tidak berubah bentuk lagi. 	 تتاڤي كالي اين كدوا-دواڽ تيدق براوبه بنتوق لاڬي.
Hilang terus dibawa angin. 	 هيلڠ تروس دباوا اڠين.
Dada Putera Serapi bagaikan berombak. 	 دادا ڤوترا سراڤي باڬايكن برومبق.
Nafasnya turun naik. 	 نفسڽ تورون ناءيق.
Dia kemudian perlahan-lahan mahu memandang ke arah budak di hadapannya tadi. 	 دي كمودين ڤرلاهن-لاهن ماهو ممندڠ كأره بودق دهادڤنڽ تادي.
Tetapi budak itu  telah pun tiada!  Putera Serapi menebarkan pandangan, cuba mencari kelibat budak tersebut. 	 تتاڤي بودق ايت تله ڤون تياد!  ڤوترا سراڤي منبركن ڤندڠن، چوبا منچاري كليبت بودق ترسبوت.
Pandangannya kemudian terhenti pada satu wajah. 	 ڤندڠنڽ كمودين ترهنتي ڤد ساتو واجه.
Seorang lelaki sekitar usia awal 30-an. 	 سأورڠ للاكي سكيتر اوسيا اول 30-ان.
Berparut pada pipi kanan. 	 برڤاروت ڤد ڤيڤي كانن.
Pandangan mereka berdua bertaut. 	 ڤندڠن مريک بردوا برتاءوت.
Putera Serapi dapat melihat bibir lelaki itu terkumat-kamit. 	 ڤوترا سراڤي داڤت مليهت بيبير للاكي ايت تركومت-كاميت.
Serentak dengan itu, dia merasa tubuhnya panas bagaikan sedang terbakar. 	 سرنتق دڠن ايت، دي مراسا توبوهڽ ڤانس باڬايكن سدڠ ترباكر.
Terus wajahnya bertukar menjadi gelisah. 	 تروس واجهڽ برتوكر منجادي ڬليسه.
Keringat mula merenik pada dahi. 	 كريڠت مولا مرنيق ڤد داهي.
Dia terasa seperti mahu membuka pakaiannya. 	 دي تراس سڤرتي ماهو ممبوک ڤاكاينڽ.
Panas dan berbahang! Keadaannya disedari pengawal-pengawal paling hampir. 	 ڤانس دان برباهڠ!  كأداءنڽ دسدري ڤڠاول٢ ڤاليڠ همڤير.
Tuan putera, apa yang sedang berlaku?  Kita perlu tinggalkan tempat ini segera. 	 توان ڤوترا، اڤ يڠ سدڠ برلاكو؟  كيت ڤرلو تيڠڬلكن تمڤت اين سڬرا.
Sepantas mungkin. 	 سڤانتس موڠكين.
Pengawal-pengawal itu mengangguk. 	 ڤڠاول٢ ايت مڠڠڬوق.
Mereka saling menyampaikan arahan tersebut, dan mula berarak mengelilingi Putera Serapi dengan lapisan yang lebih tebal, bagai bersiap untuk mempertahankan sang putera daripada sebarang kemungkinan buruk. 	 مريک ساليڠ مڽمڤايكن ارهن ترسبوت، دان مولا برارق مڠليليڠي ڤوترا سراڤي دڠن لاڤيسن يڠ لبيه تبل، باڬاي برسياڤ اونتوق ممڤرتاهنكن سڠ ڤوترا درڤد سبارڠ كموڠكينن بوروق.
Maafkan aku, wahai sekalian penduduk. 	 معافكن اكو، واهاي سكالين ڤندودوق.
Aku perlu beransur. 	 اكو ڤرلو برانسور.
Ampunkan aku kerana tidak dapat terlalu lama di sini. 	 امڤونكن اكو كران تيدق داڤت ترلالو لاما دسيني.
Aku rasa kurang sihat! Putera Serapi sedikit melaung, menggagahkan diri untuk melambai kepada semua dan cuba sedaya upaya melemparkan senyuman manis. 	 اكو راس كورڠ صيحت! ڤوترا سراڤي سديكيت ملاءوڠ، مڠڬاڬهكن ديري اونتوق ملمباي كڤد سموا دان چوبا سدايا اوڤاي مليمڤركن سڽومن مانيس.
Orang ramai mengeluarkan suara kecewa. 	 اورڠ راماي مڠلواركن سوارا كچيوا.
Mereka berhajat mahu merasai kehadiran Putera Serapi dengan lebih lama. 	 مريک برحاجة ماهو مراساءي كحاضيرن ڤوترا سراڤي دڠن لبيه لاما.
Biasanya, selepas Putera Serapi berjalan merentasi perkampungan, putera itu akan meluangkan beberapa ketika untuk menyantuni anak-anak kecil dan orang-orang tua di situ. 	 بياساڽ، سلڤس ڤوترا سراڤي برجالن مرنتسي ڤركامڤوڠن ، ڤوترا ايت اكن ملواڠكن ببراڤ كتيک اونتوق مڽنتوني انق٢ كچيل دان اورڠ٢ توا دسيتو.
Wajah Putera Serapi bagaikan bergegar. 	 واجه ڤوترا سراڤي باڬايكن برڬڬر.
Dia kelihatan pucat. 	 دي كليهتن ڤوچت.
Keringat semakin banyak menodai wajahnya. 	 كريڠت سماكين باڽق منوداءي واجهڽ.
Jelas, pada mata orang ramai, Putera Serapi bagai diserang penyakit. 	 جلس، ڤد مات اورڠ راماي، ڤوترا سراڤي باڬاي دسرڠ ڤڽاكيت.
Mungkin ada kaitan dengan kejadian yang baru sahaja berlaku terhadap dua ekor haiwan yang selama ini sering mengiringinya. 	 موڠكين اد كاءيتن دڠن كجادين يڠ بارو سهاج برلاكو ترهادڤ دوا ايكور حيوان يڠ سلاما اين سريڠ مڠيريڠيڽ.
Kami harap tuan putera kekal sihat sejahtera. 	 كامي هارڤ توان ڤوترا ككل صيحت سجهترا.
Jaga diri, tuan putera!  Kita akan bertemu lagi!  Jika tuan  putera mahu, aku akan menjaga tuan putera sepenuh hati!  Tidak, aku akan menjaga tuan putera sepenuh hati!  Putera Serapi menggagahkan diri melemparkan senyuman kepada semua, sebelum mengerah tunggangan untuk bergerak pantas meninggalkan tempat ini. 	 جاݢ ديري، توان ڤوترا!  كيت اكن برتمو لاڬي!  جک توان ڤوترا ماهو، اكو اكن منجاݢ توان ڤوترا سڤنوه هاتي!  تيدق، اكو اكن منجاݢ توان ڤوترا سڤنوه هاتي!  ڤوترا سراڤي مڠڬاڬهكن ديري مليمڤركن سڽومن كڤد سموا، سبلوم مڠاره توڠڬڠن اونتوق برڬرق ڤانتس منيڠڬلكن تمڤت اين.
Dalam masa yang sebentar sahaja, dia menghilang di penghujung jalan diiringi pengawal-pengawalnya. 	 دالم ماس يڠ سبنتر سهاج، دي مڠهيلڠ دڤڠهوجوڠ جالن دإيريڠي ڤڠاول-ڤڠاولڽ.
Orang ramai di situ pun bubar dengan seribu satu rasa. 	 اورڠ راماي دسيتو ڤون بوبر دڠن سريبو ساتو راس.
Ada yang rasa gembira kerana dapat bersua dengan Putera Serapi, tetapi ramai juga yang penasaran akan mengapa Putera Serapi tidak dapat menanti dengan lebih lama. 	 اد يڠ راس ڬمبيرا كران داڤت برسوا دڠن ڤوترا سراڤي، تتاڤي راماي جوݢ يڠ ڤناسارن اكن مڠاڤ ڤوترا سراڤي تيدق داڤت مننتي دڠن لبيه لاما.
Hanya yang melihat keadaan Putera Serapi sebentar tadi memahami, dan mereka mengambil peluang itu dengan membuka tempat bercerita. 	 هاڽ يڠ مليهت كأداءن ڤوترا سراڤي سبنتر تادي ممهمي، دان مريک مڠمبيل ڤلواڠ ايت دڠن ممبوک تمڤت برچريتا.
Para penglipur lara memulakan aksinya. 	 ڤارا ڤڠليڤور لارا ممولاكن اكسيڽ.
Maka, ramailah orang berkumpul di sekitar para penglipur lara. 	 مک، رامايله اورڠ بركومڤول دسكيتر ڤارا ڤڠليڤور لارا.
Keadaan menjadi semakin kurang sesak. 	 كأداءن منجادي سماكين كورڠ سسق.
Apa yang sebenarnya engkau lakukan? Cendana yang semenjak tadi berada di sisi Nirnama, bersuara. 	 اڤ يڠ سبنرڽ اڠكاو لاكوكن؟ چندانا يڠ سمنجق تادي براد دسيسي نيرنام، برسوارا.
Dia melihat wajah Nirnama merenik dengan keringat. 	 دي مليهت واجه نيرنام مرنيق دڠن كريڠت.
Memohon pertolongan Allah. 	 مموهون ڤرتولوڠن الله.
Nirnama, perbuatan engkaukah yang mengakibatkan dua haiwan itu hilang kawalan? Nadim menghampiri, bersama-samanya adalah Jenin. 	 نيرنام، ڤربواتن اڠكاوكه يڠ مڠعاقبتكن دوا حيوان ايت هيلڠ كاولن؟ نديم مڠهمڤيري، برسام-سامڽ اداله جنين.
Semuanya dengan pertolongan Allah. 	 سمواڽ دڠن ڤرتولوڠن الله.
Apa yang engkau buat? Beritahulah sebenar-benarnya! Jenin teruja. 	 اڤ يڠ اڠكاو بوات؟ بريتاهوله سبنر-بنرڽ! جنين تروجا.
Dengan perancangan Nadim, Jenin telah menyumpit satu jarum kecil ke bahagian hidung tunggangan Putera Serapi. 	 دڠن ڤرانچڠن نديم، جنين تله مڽومڤيت ساتو جاروم كچيل كبهاڬين هيدوڠ توڠڬڠن ڤوترا سراڤي.
Mereka diarahkan oleh Nirnama agar mengambil masa Putera Serapi selama mungkin. 	 مريک دأرهكن اوليه نيرنام اڬر مڠمبيل ماس ڤوترا سراڤي سلاما موڠكين.
Apabila Nadim muncul di hadapan kuda itu, dia mencabut jarum tersebut dengan pantas, membuatkan haiwan tunggangan Putera Serapi kembali tenang. 	 اڤابيلا نديم مونچول دهادڤن كودا ايت، دي منچابوت جاروم ترسبوت دڠن ڤانتس، ممبواتكن حيوان توڠڬڠن ڤوترا سراڤي كمبالي تنڠ.
Aku sekadar membaca Ayatul Qursi. 	 اكو سقدر ممباچ ايات الكرسى.
Sehingga berpeluh? Cendana mencelah. 	 سهيڠݢ برڤلوه؟ چندانا منچله.
Nadim, Jenin dan Cendana sama-sama memandang Nirnama. 	 نديم، جنين دان چندانا سام٢ ممندڠ نيرنام.
Haruman yang digunakan oleh Putera Serapi itu sarat dengan sihir pukau. 	 هارومن يڠ دڬوناكن اوليه ڤوترا سراڤي ايت سارت دڠن سيحير ڤوكاو.
Aku berpeluh kerana berusaha keras menahan diri daripada jatuh ke dalam pukauannya. 	 اكو برڤلوه كران براوسها كراس مناهن ديري درڤد جاتوه كدالم ڤوكاونڽ.
Pukau?  Ya, supaya orang ramai lembut hati kepadanya. 	 ڤوكاو؟  يا، سوڤاي اورڠ راماي لمبوت هاتي كڤدڽ.
Sangat berkesan terutama kepada kaum wanita. 	 ساڠت بركسن ترأوتام كڤد قوم وانيتا.
Bukankah begitu? Nirnama memandang Cendana. 	 بوكنكه بڬيتو؟ نيرنام ممندڠ چندانا.
Cendana terpempan. 	 چندانا ترڤمڤن.
Kata-kata Nirnama dapat dirasai kebenarannya. 	 كات٢ نيرنام داڤت دراسا كبنرنڽ.
Memang hatinya bergejolak saat melihat Putera Serapi dan menghidu harumannya. 	 ميمڠ هاتيڽ برڬجولق ساعت مليهت ڤوترا سراڤي دان مڠهيدو هارومنڽ.
Bagaimana pula kami? Kami tidak merasakan apa-apa. 	 باڬايمان ڤولا كامي؟ كامي تيدق مراساكن اڤ٢.
Nadim menepuk dada. 	 نديم منڤوق دادا.
Apakah engkau sedar apa yang engkau ungkapkan saat engkau berada di hadapannya? Pandangan redup Nirnama tepat menentang mata Nadim. 	 اڤاكه اڠكاو سدر اڤ يڠ اڠكاو اوڠكڤكن ساعت اڠكاو براد دهادڤنڽ؟ ڤندڠن ردوڤ نيرنام تڤت مننتڠ مات نديم.
Mujur pukauannya tidak terlalu mendalam sebelum tindakan kita. 	 موجور ڤوكاونڽ تيدق ترلالو مندالم سبلوم تيندقن كيت.
Jika tidak, hajat untuk menahannya mungkin terbantut. 	 جک تيدق، حاجة اونتوق مناهنڽ موڠكين تربنتوت.
Jadi, dengan Ayatul Qursi yang engkau nyatakan tadi, engkau berjaya usahakan haiwan-haiwannya hilang kawalan?  Haiwan-haiwan itu hakikatnya jin pendamping. 	 جادي، دڠن ايات الكرسى يڠ اڠكاو ڽاتكن تادي، اڠكاو برجاي اوسهاكن حيوان-حيوانڽ هيلڠ كاولن؟  حيوان٢ ايت حقيقتڽ جين ڤندمڤيڠ.
Apabila aku membacakan Ayatul Qursi, mereka tidak keruan. 	 اڤابيلا اكو ممباچاكن ايات الكرسى، مريک تيدق كروان.
Hubungan mereka dengan Putera Serapi bagaikan terputus. 	 هوبوڠن مريک دڠن ڤوترا سراڤي باڬايكن ترڤوتوس.
Kerana itu mereka menyerang Putera Serapi. 	 كران ايت مريک مڽرڠ ڤوترا سراڤي.
Aku ada melihat sesuatu sebentar tadi. 	 اكو اد مليهت سسواتو سبنتر تادي.
Sebentar sahaja. 	 سبنتر سهاج.
Saat Putera Serapi hendak menghapuskan haiwan-haiwan itu. 	 ساعت ڤوترا سراڤي هندق مڠهاڤوسكن حيوان٢ ايت.
Nadim bagai baru teringat. 	 نديم باڬاي بارو ترايڠت.
Apa dia? Jenin tidak sabar. 	 اڤ دي؟ جنين تيدق صبر.
Cendana dan Nirnama sama-sama memberikan perhatian. 	 چندانا دان نيرنام سام٢ ممبريكن ڤرهاتين.
Wajah tampannya bagai hilang sebentar, diganti wajah lelaki tua berkedut lagi hodoh. 	 واجه تمڤنڽ باڬاي هيلڠ سبنتر، دڬنتي واجه للاكي توا بركدوت لاڬي هودوه.
Tetapi hanya sekilas, sehingga aku menyangka aku tersalah pandang. 	 تتاڤي هاڽ سكيلس، سهيڠݢ اكو مڽڠک اكو ترساله ڤندڠ.
Ah, sekarang jelaslah bahawa Putera Serapi sememangnya pengamal sihir. 	 اه، سكارڠ جلسله بهاوا ڤوترا سراڤي سميمڠڽ ڤڠعمل سيحير.
Tinggal bagaimana kita mahu buktikan yang dia ada kaitan dengan Jagat Suci, dan berniat jahat terhadap Puteri Sejinjang dan Puteri Santubong? Jenin menyilang kedua-dua tangan di dada. 	 تيڠڬل باڬايمان كيت ماهو بوقتيكن يڠ دي اد كاءيتن دڠن جاڬت سوچي، دان برنية جاهت ترهادڤ ڤوتري سجينجڠ دان ڤوتري سنتوبوڠ؟ جنين مڽيلڠ كدوا-دوا تاڠن ددادا.
Berfikir. 	 برفيكير.
Tidak perlu. 	 تيدق ڤرلو.
Aku sudah pasti bahawa dia ada kaitan dengan Jagat Suci. 	 اكو سوده ڤستي بهاوا دي اد كاءيتن دڠن جاڬت سوچي.
Kenyataan Nirnama membuatkan ketiga-tiga mereka kembali memandang kepadanya. 	 كڽاتاءن نيرنام ممبواتكن كتيݢا-تيݢ مريک كمبالي ممندڠ كڤدڽ.
Semua bermata bulat. 	 سموا برمات بولت.
Hah, bagaimana?  Dua jin yang mendampinginya itu bukan ditundukkan olehnya. 	 هاه، باڬايمان؟  دوا جين يڠ مندمڤيڠيڽ ايت بوكن دتوندوقكن اوليهڽ.
Ditundukkan oleh tuan yang lain. 	 دتوندوقكن اوليه توان يڠ لاءين.
Aku tahu bahawa mereka merupakan jin yang bekerjasama dengan Jagat Suci. 	 اكو تاهو بهاوا مريک مروڤاكن جين يڠ بكرجاسام دڠن جاڬت سوچي.
Bagaimana engkau dapat mengetahui dengan pasti? Cendana terpinga-pinga. 	 باڬايمان اڠكاو داڤت مڠتاهوءي دڠن ڤستي؟ چندانا ترڤيڠا-ڤيڠا.
Kita tidak perlu panjangkan hal ini sekarang. 	 كيت تيدق ڤرلو ڤنجڠكن حال اين سكارڠ.
Persoalannya, apa yang perlu kita lakukan dengan berita ini? Nirnama memandang Jenin. 	 ڤرسوءالنڽ، اڤ يڠ ڤرلو كيت لاكوكن دڠن بريتا اين؟ نيرنام ممندڠ جنين.
Kita menghadap Puteri Santubong. 	 كيت مڠهادڤ ڤوتري سنتوبوڠ.
Dia yang paling hampir. 	 دي يڠ ڤاليڠ همڤير.
Hah, adakah begitu mudah kita akan dibenarkan untuk menghadap? Tambah pula untuk menuduh kecintaan sang puteri? Nadim memegang dagu, bagai memaksa diri berfikir. 	 هاه، ادكه بڬيتو موده كيت اكن دبنركن اونتوق مڠهادڤ؟ تمبه ڤولا اونتوق منودوه كچينتاءن سڠ ڤوتري؟ نديم ممڬڠ داڬو، باڬاي ممقسا ديري برفيكير.
Cendana mengangguk-angguk. 	 چندانا مڠڠڬوق-اڠڬوق.
Nirnama pula tidak memberikan apa-apa tindak balas, sekadar memerhati rakan-rakannya. 	 نيرنام ڤولا تيدق ممبريكن اڤ٢ تيندق بالس، سقدر ممرهاتي راكن-راكنڽ.
Hah, kita ada jalan masuk ke istana, yang pastinya memberikan kita peluang menghadap Tuanku Puteri Santubong! Nadim tiba-tiba memetik jarinya. 	 هاه، كيت اد جالن ماسوق كأيستان، يڠ ڤستيڽ ممبريكن كيت ڤلواڠ مڠهادڤ توانكو ڤوتري سنتوبوڠ! نديم تيبا٢ ممتيق جاريڽ.
Dia terus menunjuk ke arah Cendana. 	 دي تروس منونجوق كأره چندانا.
Cendana mengerutkan dahi. 	 چندانا مڠروتكن داهي.
Nadim tersenyum lebar penuh makna. 	 نديم ترسڽوم ليبر ڤنوه معنا.
Orang ramai terpana. 	 اورڠ راماي ترڤان.
Rata-rata tidak berkelip mata mereka. 	 رات٢ تيدق بركليڤ مات مريک.
Semua mendongak bagai memandang awan di langit dengan kepala bergerak-gerak seiring pergerakan tubuh mereka. 	 سموا مندوڠاق باڬاي ممندڠ اون دلاڠيت دڠن كڤالا برڬرق-ڬرق سإيريڠ ڤرڬرقن توبوه مريک.
Seseorang yang berpakaian megah lagi indah, sedang terawang-awang di udara. 	 سساءورڠ يڠ برڤاكاين مڬه لاڬي اينده، سدڠ تراواڠ-اوڠ دأودارا.
Perlahan-lahan tubuh itu mendarat ke bumi, berdiri di tengah-tengah orang ramai. 	 ڤرلاهن-لاهن توبوه ايت مندارت كبومي، برديري دتڠه-تڠه اورڠ راماي.
Serentak kakinya menyentuh tanah, orang ramai di sekeliling terus melutut dan sujud. 	 سرنتق كاكيڽ مڽنتوه تانه، اورڠ راماي دسكليليڠ تروس ملوتوت دان سجود.
Ampun, Yang Maha Berkuasa, Tuanku Jagat Suci!  Ampun, tuanku!  Ampun, Yang Maha Mulia!  Laungan-laungan kedengaran, bermacam-macam bunyinya. 	 امڤون، يڠ مها بركواس، توانكو جاڬت سوچي!  امڤون، توانكو!  امڤون، يڠ مها موليا!  لاءوڠن٢ كدڠرن، برماچم-ماچم بوڽيڽ.
Jagat Suci hanya mengukir senyuman sinis nan lebar. 	 جاڬت سوچي هاڽ مڠوكير سڽومن سينيس نن ليبر.
Tangan kiri diletakkan di belakang pinggang sementara tangan kanan diluruskan, sebelum diangkatnya sedikit. 	 تاڠن كيري دلتقكن دبلاكڠ ڤيڠڬڠ سمنتارا تاڠن كانن دلوروسكن، سبلوم دأڠكتڽ سديكيت.
Bunyi bergemerincing kedengaran. 	 بوڽي برڬمرينچيڠ كدڠرن.
Bangkit. 	 بڠكيت.
Saksikanlah Raja dan Tuhan kalian!  Orang ramai di situ mengangkat wajah, sebelum perlahan-lahan bangkit. 	 سقسيكنله راج دان توهن كالين!  اورڠ راماي دسيتو مڠڠكت واجه، سبلوم ڤرلاهن-لاهن بڠكيت.
Yang terhampir dengan Jagat Suci berundur beberapa tapak memberikan ruang di sekeliling Jagat Suci. 	 يڠ ترهمڤير دڠن جاڬت سوچي براوندور ببراڤ تاڤق ممبريكن رواڠ دسكليليڠ جاڬت سوچي.
Pemerintah Indera Kayangan itu berseorangan. 	 ڤمرينته ايندرا كايڠن ايت برسأورڠن.
Tiada pengawal, tiada pengiring. 	 تياد ڤڠاول، تياد ڤڠيريڠ.
Kedua-dua belah tangannya berada di belakang pinggang. 	 كدوا-دوا بله تاڠنڽ براد دبلاكڠ ڤيڠڬڠ.
Semua yang berada di situ masih tidak melepaskan sembahan masing-masing. 	 سموا يڠ براد دسيتو ماسيه تيدق ملڤسكن سمبهن ماسيڠ٢.
Ketampanan Jagat Suci tiada tandingan. 	 كتمڤنن جاڬت سوچي تياد تنديڠن.
Bau harum tubuhnya memukau semua. 	 باءو هاروم توبوهڽ مموكاو سموا.
Rata-rata merasa sudah cukup hanya dengan melihatnya. 	 رات٢ مراسا سوده چوكوڤ هاڽ دڠن مليهتڽ.
Saban hari, perkarangan Istana Indera Kayangan dipenuhi rakyat jelata yang mahu menyaksikan kesaktian Jagat Suci. 	 سابن هاري، ڤركارڠن ايستان ايندرا كايڠن دڤنوهي رعيت جلات يڠ ماهو مڽقسيكن كسقتين جاڬت سوچي.
Ada yang hadir dari jauh semata-mata mahu membuktikan Jagat Suci benar-benar punya sakti bagai yang digembar-gemburkan. 	 اد يڠ حاضير دري جاءوه سماتا-مات ماهو ممبوقتيكن جاڬت سوچي بنر٢ ڤوڽا سقتي باڬاي يڠ دڬمبر-ڬمبوركن.
Ada yang datang dengan berhajatkan kesembuhan, memandangkan Jagat Suci dikatakan mampu menyembuhkan orang hanya dengan sentuhan. 	 اد يڠ داتڠ دڠن برحاجتكن كسمبوهن، ممندڠكن جاڬت سوچي دكاتاكن ممڤو مڽمبوهكن اورڠ هاڽ دڠن سنتوهن.
Ada yang datang untuk menyembah Jagat Suci, kerana lelaki itu sudah dianggap sebagai Tuhan. 	 اد يڠ داتڠ اونتوق مڽمبه جاڬت سوچي، كران للاكي ايت سوده دأڠڬڤ سباڬاي توهن.
Ada pula yang hadir dengan niat mahu mengambil berkat, kerana diyakini bahawa Jagat Suci mampu memurahkan rezeki. 	 اد ڤولا يڠ حاضير دڠن نية ماهو مڠمبيل بركت، كران ديقيني بهاوا جاڬت سوچي ممڤو ممورهكن رزقي.
Adapun begitu, bukan setiap hari Jagat Suci akan turun dari istananya. 	 ادڤون بڬيتو، بوكن ستياڤ هاري جاڬت سوچي اكن تورون دري ايستانڽ.
Dalam sepurnama, sekali sahaja dia akan bertemu rakyat jelata. 	 دالم سڤورنام، سكالي سهاج دي اكن برتمو رعيت جلات.
Itupun hanya di perkarangan istana. 	 ايتڤون هاڽ دڤركارڠن ايستان.
Dua orang terpilih. 	 دوا اورڠ ترڤيليه.
Jagat Suci bersuara, lembut dan merdu. 	 جاڬت سوچي برسوارا، لمبوت دان مردو.
Ramai yang kekal terpana, bagai dibuai-buai. 	 راماي يڠ ككل ترڤان، باڬاي دبواي-بواي.
Engkau dan engkau. 	 اڠكاو دان اڠكاو.
Jagat Suci menunjuk. 	 جاڬت سوچي منونجوق.
Seorang perempuan muda berwajah sopak, seorang lelaki kurus keding berpakaian compang-camping. 	 سأورڠ ڤرمڤوان مودا برواجه سوڤق، سأورڠ للاكي كوروس كديڠ برڤاكاين چومڤڠ-چمڤيڠ.
Kedua-duanya bergerak menghampiri Jagat Suci sambil berterusan mengangkat sembah. 	 كدوا-دواڽ برڬرق مڠهمڤيري جاڬت سوچي سمبيل برتروسن مڠڠكت سمبه.
Apa yang kalian mahukan?  Aku mahu sembuh daripada kejijikan ini. 	 اڤ يڠ كالين ماهوكن؟  اكو ماهو سمبوه درڤد كجيجيقن اين.
Perempuan berwajah sopak itu merintih. 	 ڤرمڤوان برواجه سوڤق ايت مرينتيه.
Lelaki kurus keding pula mengalirkan air mata. 	 للاكي كوروس كديڠ ڤولا مڠاليركن اءير مات.
Aku mahu keluar daripada kemelaratan ini. 	 اكو ماهو كلوار درڤد كملارتن اين.
Maka beta tunaikan. 	 مک بيت تونايكن.
Jagat Suci menyentuh dahi perempuan tersebut. 	 جاڬت سوچي مڽنتوه داهي ڤرمڤوان ترسبوت.
Mulutnya terkumat-kamit membaca mantera. 	 مولوتڽ تركومت-كاميت ممباچ منترا.
Orang ramai di sekeliling tidak berkelip-kelip mata mereka. 	 اورڠ راماي دسكليليڠ تيدق بركليڤ-كليڤ مات مريک.
Sekonyong-konyong, sopak pada wajah perempuan itu hilang serta-merta. 	 سكوڽوڠ-كوڽوڠ، سوڤق ڤد واجه ڤرمڤوان ايت هيلڠ سرتا-مرتا.
Orang ramai bersorak. 	 اورڠ راماي برسورق.
Perempuan itu memegang wajahnya. 	 ڤرمڤوان ايت ممڬڠ واجهڽ.
Terus dia bersujud. 	 تروس دي برسجود.
Dengan air mata gembira berjuraian, dia mencium sepatu Jagat Suci berkali-kali. 	 دڠن اير مات ڬمبيرا برجوراين، دي منچيوم سڤاتو جاڬت سوچي بركالي-كالي.
Tanpa menghiraukan tindakan perempuan itu, Jagat Suci memandang lelaki kurus keding yang berpakaian compang-camping. 	 تنڤا مڠهيراوكن تيندقن ڤرمڤوان ايت، جاڬت سوچي ممندڠ للاكي كوروس كديڠ يڠ برڤاكاين چومڤڠ-چمڤيڠ.
Tangan kanannya diluruskan ke arah lelaki tersebut. 	 تاڠن كاننڽ دلوروسكن كأره للاكي ترسبوت.
Mulut Jagat Suci kembali terkumat-kamit. 	 مولوت جاڬت سوچي كمبالي تركومت-كاميت.
Telunjuk bertemu jari ibu, kemudian dipetiknya. 	 تلونجوق برتمو جاري  ايبو، كمودين دڤتيقڽ.
Lelaki kurus keding tiba-tiba merasakan tubuhnya panas dan serba tidak kena. 	 للاكي كوروس كديڠ تيبا٢ مراساكن توبوهڽ ڤانس دان سربا تيدق كنا.
Dia meraung kesakitan. 	 دي مراءوڠ كساكيتن.
Semua yang berada di situ terkejut. 	 سموا يڠ براد دسيتو تركجوت.
Tetapi Jagat Suci kekal bersahaja sambil tersenyum. 	 تتاڤي جاڬت سوچي ككل برسهاج سمبيل ترسڽوم.
Beberapa ketika kemudian, tubuh lelaki itu berubah menjadi lebih sihat. 	 ببراڤ كتيک كمودين، توبوه للاكي ايت بروبه منجادي لبيه صيحت.
Pakaiannya juga bertukar menjadi lebih mewah, sambil tubuhnya berbalut beberapa perhiasan mahal. 	 ڤاكاينڽ جوݢ برتوكر منجادي لبيه ميواه، سمبيل توبوهڽ بربالوت ببراڤ ڤرهياسن مهل.
Jual perhiasan-perhiasan itu, dan engkau boleh hidup tiga keturunan tanpa perlu bekerja. 	 جوال ڤرهياسن٢ ايت، دان اڠكاو بوليه هيدوڤ تيݢ كتورونن تنڤا ڤرلو بكرجا.
Bulat mata lelaki tersebut. 	 بولت مات للاكي ترسبوت.
Pantas dia bersujud di sisi perempuan tadi, dan turut mengucup sepatu Jagat Suci. 	 ڤانتس دي برسوجود دسيسي ڤرمڤوان تادي، دان توروت مڠوچوڤ سڤاتو جاڬت سوچي.
Aku pula, tuanku!  Tuanku Jagat Suci Yang Maha Mulia, berkatilah aku!  Wahai Tuanku Jagat Suci, kabulkan kehendakku!  Orang ramai melaung-laung. 	 اكو ڤولا، توانكو!  توانكو جاڬت سوچي يڠ مها موليا، بركتيله اكو!  واهاي توانكو جاڬت سوچي، قابولكن كهندقكو!  اورڠ راماي ملاءوڠ-لاءوڠ.
Jagat Suci hanya tersenyum memandang semua. 	 جاڬت سوچي هاڽ ترسڽوم ممندڠ سموا.
Dia cuba melemparkan pandangan kepada seramai mungkin rakyat yang mengelilinginya. 	 دي چوبا مليمڤركن ڤندڠن كڤد سراماي موڠكين رعيت يڠ مڠليليڠيڽ.
Bagi yang pandangan mereka bertaut walau hanya sebentar dengan pemerintah Indera Kayangan itu, rata-rata mengalirkan air mata lega, seakan telah mendapat berkat dan rahmat. 	 باڬي يڠ ڤندڠن مريک برتاءوت والاو هاڽ سبنتر دڠن ڤمرينته ايندرا كايڠن ايت، رات٢ مڠاليركن اءير مات لݢا، سأكن تله منداڤت بركت دان رحمة.
Setelah beberapa ketika, Jagat Suci menarik kedua-dua kakinya daripada terus dikucup. 	 ستله ببراڤ كتيک، جاڬت سوچي مناريق كدوا-دوا كاكيڽ درڤد تروس دكوچوڤ.
Sampai di sini sahaja. 	 سمڤاي دسيني سهاج.
Asap berkepul-kepul muncul. 	 اسڤ بركڤول-كڤول مونچول.
Jagat Suci lesap daripada pandangan semua. 	 جاڬت سوچي لساڤ درڤد ڤندڠن سموا.
Tempat Jagat Suci berdiri diserbu orang ramai bagai berebutkan sesuatu yang berharga. 	 تمڤت جاڬت سوچي برديري دسربو اورڠ راماي باڬاي بربوتكن سسواتو يڠ برهرݢ.
Bekas telapak kakinya disentuh-sentuh, dikucup, bahkan ada yang cuba mengorek tanah itu. 	 بكس تلڤق كاكيڽ دسنتوه-سنتوه، دكوچوڤ، بهكن اد يڠ چوبا مڠوريک تانه ايت.
Tempat tersebut menjadi hingar-bingar sehingga tentera-tentera Indera Kayangan yang berkawal di perkarangan istana mula masuk campur. 	 تمڤت ترسبوت منجادي هيڠر-بيڠر سهيڠݢ تنترا٢ ايندرا كايڠن يڠ بركاول دڤركارڠن ايستان مولا ماسوق چمڤور.
Dari kejauhan, Jagat Suci memandang keadaan tersebut. 	 دري كجاءوهن، جاڬت سوچي ممندڠ كأداءن ترسبوت.
Dia berdiri di atas menara istananya sambil tersenyum sinis. 	 دي برديري دأتس منارا ايستانڽ سمبيل ترسڽوم سينيس.
Sedetik kemudian, senyumannya pudar. 	 سدتيق كمودين، سڽومنڽ ڤودر.
Wajahnya bertukar durja. 	 واجهڽ برتوكر دورجا.
Terus dia bergerak ke arah unggun api di tengah-tengah menara. 	 تروس دي برڬرق كأره اوڠڬون اڤي دتڠه-تڠه منارا.
Walau ketika siang, api ini kekal marak menyala. 	 والاو كتيک سياڠ، اڤي اين ككل مارق مڽالا.
Nujum Surya muncul tidak lama kemudian, entah dari mana. 	 نجوم سوريا مونچول تيدق لاما كمودين، انته دري مان.
Perempuan tua itu tergesa-gesa menghampiri api marak tersebut, kemudian menghentak tongkatnya. 	 ڤرمڤوان توا ايت ترڬسا-ڬسا مڠهمڤيري اڤي مارق ترسبوت، كمودين مڠهنتق توڠكتڽ.
Engkau juga merasainya?  Nujum Surya mengangguk. 	 اڠكاو جوݢ مراساءيڽ؟  نجوم سوريا مڠڠڬوق.
Pusaran api terbentuk. 	 ڤوسرن اڤي تربنتوق.
Satu wajah terpapar. 	 ساتو واجه ترڤاڤر.
Salah satu daripada tiga wajah sebelum ini. 	 ساله ساتو درڤد تيݢ واجه سبلوم اين.
Apa yang telah berlaku? Beta terputus hubungan dengan jin-jin yang mengiringimu!  Ampun, Tuanku Jagat Suci. 	 اڤ يڠ تله برلاكو؟ بيت ترڤوتوس هوبوڠن دڠن جين٢ يڠ مڠيريڠيمو!  امڤون، توانكو جاڬت سوچي.
Ampun!  Jelaskan keadaanmu! Jagat Suci membentak keras. 	 امڤون!  جلسكن كأداءنمو! جاڬت سوچي ممبنتق كراس.
Kedua-dua jin itu tiba-tiba menyerangku. 	 كدوا-دوا جين ايت تيبا٢ مڽرڠكو.
Aku terpaksa menghapuskannya. 	 اكو ترڤقسا مڠهاڤوسكنڽ.
Mata Jagat Suci membulat. 	 مات جاڬت سوچي ممبولت.
Dia memandang Nujum Surya. 	 دي ممندڠ نجوم سوريا.
Jelas, perempuan tua itu juga terperanjat. 	 جلس، ڤرمڤوان توا ايت جوݢ ترڤرنجت.
Tidak ada jawapan yang mampu diberikannya. 	 تيدق اد جواڤن يڠ ممڤو دبريكنڽ.
Apakah Raja Bertiga masih bersamamu? Jagat Suci memandang tajam ke arah bulatan berapi itu. 	 اڤاكه راج برتيݢ ماسيه برساممو؟ جاڬت سوچي ممندڠ تاجم كأره بولتن براڤي ايت.
Wajah itu terangguk-angguk. 	 واجه ايت تراڠڬوق-اڠڬوق.
Tetapi mereka mengesan ada ancaman. 	 تتاڤي مريک مڠسن اد انچمن.
Tinggal tidak dapat dipastikan berpunca dari mana. 	 تيڠڬل تيدق داڤت دڤستيكن برڤونچا دري مان.
Mungkinkah orang yang bergelar Nirnama itu menyasarkan engkau? Nujum Surya mencelah. 	 موڠكينكه اورڠ يڠ برڬلر نيرنام ايت مڽاسركن اڠكاو؟ نجوم سوريا منچله.
Wajah di tengah bulatan berapi itu terdiam. 	 واجه دتڠه بولتن براڤي ايت ترديام.
Ketika peristiwa itu berlaku, aku menyedari kehadiran seorang lelaki yang berlainan sikapnya dengan orang ramai di situ. 	 كتيک ڤريستيوا ايت برلاكو، اكو مڽدري كحاضيرن سأورڠ للاكي يڠ برلاءينن سيكڤڽ دڠن اورڠ راماي دسيتو.
Dia punya parut pada pipi kanannya. 	 دي ڤوڽا ڤاروت ڤد ڤيڤي كاننڽ.
Parut. 	 ڤاروت.
Jagat Suci bagai mengingati sesuatu. 	 جاڬت سوچي باڬاي مڠيڠتي سسواتو.
Tuanku, benarlah dia berada di sana. 	 توانكو، بنرله دي براد دسان.
Nirnama yang sering menjadi buah mulut masyarakat itu memang antara cirinya dia berparut. 	 نيرنام يڠ سريڠ منجادي بواه مولوت مشاركت ايت ميمڠ انتارا چيريڽ دي برڤاروت.
Berkemungkinan perancangan kita di Serawa akan terganggu! Nujum Surya bersuara, sedikit cemas. 	 بركموڠكينن ڤرانچڠن كيت دسراوا اكن ترڬڠڬو! نجوم سوريا برسوارا، سديكيت چمس.
Engkau perlu berbuat sesuatu Jalak. 	 اڠكاو ڤرلو بربوات سسواتو جالاق.
Selesaikan perancangan kita di sana dengan segera. 	 سلسايكن ڤرانچڠن كيت دسان دڠن سڬرا.
Jangan biarkan kegagalan menjadi pemberianmu kepada beta! Jagat Suci membentak. 	 جاڠن بياركن كڬاڬلن منجادي ڤمبرينمو كڤد بيت! جاڬت سوچي ممبنتق.
Ampun, tuanku!  Perlahan-lahan bulatan api itu terpadam. 	 امڤون، توانكو!  ڤرلاهن-لاهن بولتن اڤي ايت ترڤادم.
Bagaimana, tuanku? Nujum Surya bersuara risau. 	 باڬايمان، توانكو؟ نجوم سوريا برسوارا ريساو.
Kita perlu berbuat sesuatu!  Bertenang, Nujum Surya. 	 كيت ڤرلو بربوات سسواتو!  برتنڠ، نجوم سوريا.
Bertenang. 	 برتنڠ.
Jagat Suci berpaling dari unggun api tadi. 	 جاڬت سوچي برڤاليڠ دري اوڠڬون اڤي تادي.
Kedua-dua belah tangannya kembali di belakang pinggang. 	 كدوا-دوا بله تاڠنڽ كمبالي دبلاكڠ ڤيڠڬڠ.
Bunyi bergemerincing menghiasi suasana di puncak menara itu. 	 بوڽي برڬمرينچيڠ مڠهياسي سواسان دڤونچق منارا ايت.
Perancangan kita bukan hanya ada di Kerajaan Serawa. 	 ڤرانچڠن كيت بوكن هاڽ اد دكراجاءن سراوا.
Tambahan, kita perlu mengambil berita ini sebagai sesuatu yang baik. 	 تمبهن، كيت ڤرلو مڠمبيل بريتا اين سباڬاي سسواتو يڠ باءيق.
Nirnama berada di sana adalah sesuatu yang baik? Walau kita tahu keberadaannya, namun secara tepat aku masih tidak dapat melihatnya. 	 نيرنام براد دسان اداله سسواتو يڠ باءيق؟ والاو كيت تاهو كبراداءنڽ، نامون سچارا تڤت اكو ماسيه تيدق داڤت مليهتڽ.
Dia sentiasa tersembunyi daripada pandangan kita. 	 دي سنتياس ترسمبوڽي درڤد ڤندڠن كيت.
Sang Kelembai juga takkan mampu merentasi laut dalam masa sebentar cuma. 	 سڠ كلمباي جوݢ تقكن ممڤو مرنتسي لاءوت دالم ماس سبنتر چوما.
Jagat Suci mengangkat tangan. 	 جاڬت سوچي مڠڠكت تاڠن.
Bukankah telah beta nyatakan, bertenang? Matanya tajam memandang Nujum Surya, membuatkan tengkuk perempuan tua itu meremang. 	 بوكنكه تله بيت ڽاتكن، برتنڠ؟ ماتڽ تاجم ممندڠ نجوم سوريا، ممبواتكن تڠكوق ڤرمڤوان توا ايت مرمڠ.
Ampun, tuanku! Pantas Nujum Surya melutut dan mengangkat sembah. 	 امڤون، توانكو! ڤانتس نجوم سوريا ملوتوت دان مڠڠكت سمبه.
Jagat Suci bergerak melepasinya. 	 جاڬت سوچي برڬرق ملڤسيڽ.
Dia berada di sana, bermakna perancangan kita di sini boleh dipercepatkan. 	 دي براد دسان، برمعنا ڤرانچڠن كيت دسيني بوليه دڤرچڤتكن.
Tiada gangguan dalam masa terdekat. 	 تياد ڬڠڬوان دالم ماس تردكت.
Senyuman Jagat Suci melebar. 	 سڽومن جاڬت سوچي مليبر.
Sampaikan kepada Ratna Gumilah bahawa dia perlu segera menyempurnakan perancangannya!  Nujum Surya mengangguk. 	 سمڤايكن كڤد رتنا ڬوميله بهاوا دي ڤرلو سڬرا مڽمڤورناكن ڤرانچڠنڽ!  نجوم سوريا مڠڠڬوق.
Ampun Tuanku!    Bau asin lautan kadangkala dibawa bayu lembut sampai ke tempat ini. 	 امڤون توانكو!  باءو اسين لاءوتن كادڠكالا دباوا بايو لمبوت سمڤاي كتمڤت اين.
Rimbunan dedaun dan pepohonan bagaikan menari, gemalai dibelai angin. 	 ريمبونن دداون دان ڤڤوهونن باڬايكن مناري، ڬملاي دبلاي اڠين.
Daun-daun yang gugur, sesekali berterbangan dihambat deruan angin menjadikan kedamaian yang bersarang di tempat ini semakin mencengkam. 	 داون٢ يڠ ڬوڬور، سسكالي برتربڠن دهمبت دروان اڠين منجاديكن كداماين يڠ برسارڠ دتمڤت اين سماكين منچڠكم.
Mentari pula perlahan-lahan naik dan sudah dua penggalah jaraknya di langit, menghasilkan bayang-bayang di bawah rimbunan pohon dan pokok. 	 منتاري ڤولا ڤرلاهن-لاهن ناءيق دان سوده دوا ڤڠڬاله جارقڽ دلاڠيت، مڠحاصيلكن بايڠ٢ دباوه ريمبونن ڤوهون دان ڤوكوق.
Dalam pelukan bayang-bayang itu, Cendana tekun berlatih. 	 دالم ڤلوكن بايڠ٢ ايت، چندانا تكون برلاتيه.
Tangan kanan dan kiri mengalun kerambit, melibas serangan ke arah batang pokok sebesar tiga pemeluk manusia di hadapannya. 	 تاڠن كانن دان كيري مڠالون كرمبيت، مليبس سرڠن كأره باتڠ ڤوكوق سبسر تيݢ ڤملوق ماءنسي دهادڤنڽ.
Pokok itu besar tetapi tidak tinggi, menjadikannya sesuai sebagai tempat untuk berteduh. 	 ڤوكوق ايت بسر تتاڤي تيدق تيڠڬي، منجاديكنڽ سسواي سباڬاي تمڤت اونتوق برتدوه.
Kerambit berkembar itu berputar-putar dengan berpusatkan kedua-dua telunjuk Cendana, sebelum dia melemparnya ke batang pokok. 	 كرمبيت بركمبر ايت برڤوتر-ڤوتر دڠن برڤوستكن كدوا-دوا تلونجوق چندانا، سبلوم دي مليمڤرڽ كباتڠ ڤوكوق.
Cendana kemudian berpusing beberapa kali, sebelum melancarkan selendang sehingga membalut hulu salah satu kerambit. 	 چندانا كمودين برڤوسيڠ ببراڤ كالي، سبلوم ملنچركن سليندڠ سهيڠݢ ممبالوت هولو ساله ساتو كرمبيت.
Senjata itu tercabut dari batang pokok, sebelum bergerak mengikut aliran libasan selendang Cendana. 	 سنجات ايت ترچابوت دري باتڠ ڤوكوق، سبلوم برڬرق مڠيكوت اليرن ليبسن سليندڠ چندانا.
Dari anjung, Nirnama memerhatikan Cendana dengan pandangannya yang redup. 	 دري انجوڠ، نيرنام ممرهاتيكن چندانا دڠن ڤندڠنڽ يڠ ردوڤ.
Rumah itu tidak berpenghuni. 	 رومه ايت تيدق برڤڠهوني.
Jelita mengambil kesempatan waktu lapang seminggu ini dengan meninggalkan Perkampungan Buntal. 	 جليتا مڠمبيل كسمڤتن وقتو لاڤڠ سميڠڬو اين دڠن منيڠڬلكن ڤركامڤوڠن بونتل.
Katanya, mahu melihat-lihat tempat orang. 	 كاتڽ، ماهو مليهت-ليهت تمڤت اورڠ.
Dia tidak masuk campur urusan Nirnama dan rakan-rakan, kerana menganggap mereka hanya mencangkul angin kerana terpengaruh dengan angan-angan adiknya. 	 دي تيدق ماسوق چمڤور اوروسن نيرنام دان راكن٢، كران مڠڠڬڤ مريک هاڽ منچاڠكول اڠين كران ترڤڠاروه دڠن اڠن٢ اديقڽ.
Bermakna, mereka sedang mengusahakan sesuatu yang sia-sia. 	 برمعنا، مريک سدڠ مڠأوسهاكن سسواتو يڠ سيا٢.
Jenin tidak ambil hati dengan bebelan Jelita. 	 جنين تيدق امبيل هاتي دڠن ببلن جيليتا.
Dia juga tidak mengambil sedikit pun wang pemberian Nadim kepada mereka, bahkan diberikan seluruhnya kepada Jelita agar kakaknya itu boleh berehat dengan penuh senang hati. 	 دي جوݢ تيدق مڠمبيل سديكيت ڤون واڠ ڤمبرين نديم كڤد مريک، بهكن دبريكن سلوروهڽ كڤد جليتا اڬر كاكقڽ ايت بوليه بريحت دڠن ڤنوه سنڠ هاتي.
Jenin bersama-sama Nadim pula ke Istana Santubong untuk mendaftarkan Nirnama bagi menyertai Sayembara 100 Pendekar. 	 جنين برساما-سام نديم ڤولا كأيستان سنتوبوڠ اونتوق مندفتركن نيرنام باڬي مڽرتاءي سايمبارا 100 ڤنديكر.
Mengikut Cendana, untuk memasuki sayembara tersebut, seseorang perlu membayar yuran yang tinggi nilainya. 	 مڠيكوت چندانا، اونتوق مماسوقي سايمبارا ترسبوت، سسأورڠ ڤرلو ممباير يورن يڠ تيڠڬي نيلايڽ.
Mujur, nilai tersebut cukup-cukup ditampung baki wang pemberian Tanggang. 	 موجور، نيلاي ترسبوت چوكوڤ٢ دتمڤوڠ باقي واڠ ڤمبرين تڠڬڠ.
Walau keberatan untuk menghabiskan semua wang itu di satu tempat, demi usaha mereka untuk membawa keamanan di Kerajaan Serawa ini, Nadim merelakannya. 	 والاو كبرتن اونتوق مڠهابيسكن سموا واڠ ايت دساتو تمڤت، دمي اوسها مريک اونتوق ممباوا كأمانن دكراجاءن سراوا اين، نديم مرلاكنڽ.
Bukankah itu wang aku dan Nirnama? Mengapa engkau pula yang perlu merelakannya? Ujar Cendana saat Nadim bermadah bahawa dia rela mengorbankan wang tersebut. 	 بوكنكه ايت واڠ اكو دان نيرنام؟ مڠاڤ اڠكاو ڤولا يڠ ڤرلو مريلاكنڽ؟ اوجر چندانا ساعت نديم برماده بهاوا دي ريلا مڠوربنكن واڠ ترسبوت.
Bukankah kalian tidak mahu akan wang ini? Wang ini telah menjadi hak aku. 	 بوكنكه كالين تيدق ماهو اكن واڠ اين؟ واڠ اين تله منجادي حق اكو.
Hah, Nirnama?  Nirnama hanya tersenyum nipis dengan ulah Nadim. 	 هاه، نيرنام؟  نيرنام هاڽ ترسڽوم نيڤيس دڠن اوله نديم.
Mungkin aku patut buat sesuatu agar wang ini tetap menjadi hak milik kita. 	 موڠكين اكو ڤاتوت بوات سسواتو اڬر واڠ اين تتڤ منجادي حق ميليق كيت.
Akal kancil Nadim bagaikan membara. 	 عقل كنچيل نديم باڬايكن ممبارا.
Ibarat arang yang dibelai-belai pawanan yang lambat-laun menghasilkan nyala. 	 عبارت ارڠ يڠ دبلاي-بلاي ڤاوانن يڠ لمبت-لاون مڠحاصيلكن ڽالا.
Dia memetik-metik jari seperti mahu menjemput buah fikir bagi menjayakan hal tersebut. 	 دي ممتيق-متيق جاري سڤرتي ماهو منجمڤوت بواه فيكير باڬي منجايكن حال ترسبوت.
Nirnama memegang jari Nadim dan menggeleng kepada budak itu. 	 نيرنام ممڬڠ جاري نديم دان مڠڬيليڠ كڤد بودق ايت.
Nadim tersengih-sengih. 	 نديم ترسڠيه-سڠيه.
Baiklah, baiklah. 	 باءيقله، باءيقله.
Aku akan ke sana. 	 اكو اكن كسان.
Jenin akan menunjukkan jalan. 	 جنين اكن منونجوقكن جالن.
Engkau dan Cendana sebaiknya meluangkan masa untuk berlatih. 	 اڠكاو دان چندانا سباءيقڽ ملواڠكن ماس اونتوق برلاتيه.
Jangan nanti tewas separuh jalan! Seloroh Nadim sambil menepuk bahu Nirnama, walaupun dia tahu betapa hebatnya pendekar berparut itu. 	 جاڠن ننتي تيواس سڤاروه جالن! سلوروه نديم سمبيل منڤوق باهو نيرنام، والاوڤون دي تاهو بتاڤ هيبتڽ ڤنديكر برڤاروت ايت.
Nirnama hanya menggeleng dan menghantar pemergian Nadim bersama Jenin dengan pandangan. 	 نيرنام هاڽ مڠڬيليڠ دان مڠهنتر ڤمرڬين نديم برسام جنين دڠن ڤندڠن.
Cendana kemudian berlatih tanpa henti, sementara dia lebih banyak berteleku. 	 چندانا كمودين برلاتيه تنڤا هنتي، سمنتارا  دي لبيه باڽق برتلكو.
Dia baru sahaja usai menunaikan Solat Dhuha, solat sunat yang digalakkan bagi orang beriman. 	 دي بارو سهاج اوساي منونايكن صلاة ضحى، صلاة سنة يڠ دڬالقكن باڬي اورڠ برإيمان.
Sunat dilakukan setelah matahari naik dua penggalah. 	 سونت دلاكوكن ستله ماتاهاري ناءيق دوا ڤڠڬاله.
Sejurus selepas peristiwa di Kampung Sungai Atas, mereka terus pulang ke Perkampungan Buntal. 	 سجوروس سلڤس ڤريستيوا دكامڤوڠ سوڠاي اتس، مريک تروس ڤولڠ كڤركامڤوڠن بونتل.
Di tengah-tengah perjalanan, Cendana berkongsikan cara untuk menyertai Sayembara 100 Pendekar. 	 دتڠه-تڠه ڤرجالنن، چندانا بركوڠسيكن چارا اونتوق مڽرتاءي سايمبارا 100 ڤنديكر.
Mereka tiba di Perkampungan Buntal ketika tengah malam. 	 مريک تيبا دڤركامڤوڠن بونتل كتيک تڠه مالم.
Semua terus beradu bagi mengumpul tenaga untuk mendepani hari ini. 	 سموا تروس برادو باڬي مڠومڤول تناݢ اونتوق مندڤني هاري اين.
Namun, Nirnama tidak meninggalkan kebiasaan ibadahnya. 	 نامون، نيرنام تيدق منيڠڬلكن كبياساءن عبادهڽ.
Dia tetap bangun pada sepertiga akhir malam, dan berjaga sehingga fajar menyingsing. 	 دي تتڤ باڠون ڤد سڤرتيݢ اخير مالم، دان برجاݢ سهيڠݢ فجر مڽيڠسيڠ.
Satu tindakan yang menjemput kagum ke dalam jiwa Jenin. 	 ساتو تيندقن يڠ منجمڤوت كاڬوم كدالم جيوا جنين.
Pagi tadi Nirnama menghabiskan banyak masa berbual berkenaan Islam dengan Jenin. 	 ڤاڬي تادي نيرنام مڠهابيسكن باڽق ماس بربوال بركناءن إسلام دڠن جنين.
Sehinggalah Nadim dan Jenin berangkat ke Istana Santubong. 	 سهيڠڬله نديم دان جنين براڠكت كأيستان سنتوبوڠ.
Mereka dijangka akan kembali esok. 	 مريک دجڠک اكن كمبالي ايسوق.
Lusa, Sayembara 100 Pendekar akan berlangsung. 	 لوسا، سايمبارا 100 ڤنديكر اكن برلڠسوڠ.
Sekiranya Nirnama gagal didaftarkan untuk menyertai sayembara itu, mereka terpaksa bergantung kepada Cendana seorang sahaja. 	 سكيراڽ نيرنام ڬاڬل ددفتركن اونتوق مڽرتاءي سايمبارا ايت، مريک ترڤقسا برڬنتوڠ كڤد چندانا سأورڠ سهاج.
Kerana itu, Cendana terasa beban tanggungjawab yang diusungnya menjadi lebih besar, maka dia mengerah diri berlatih tanpa henti semenjak usai menunaikan Solat Subuh berjemaah bersama Nirnama tadi. 	 كران ايت، چندانا تراس ببن تڠڬوڠجواب يڠ دأوسوڠڽ منجادي لبيه بسر، مک دي مڠره ديري برلاتيه تنڤا هنتي سمنجق اوساي منونايكن صلاة صبح برجماعه برسام نيرنام تادي.
Berehatlah, Cik Cendana. 	 بريحتله، چيق چندانا.
Nirnama separa melaung. 	 نيرنام سڤرا ملاءوڠ.
Cendana menoleh ke arah Nirnama. 	 چندانا منوليه كأره نيرنام.
Wajah srikandi jelita itu sudah basah dengan keringat. 	 واجه سريكندي جليتا ايت سوده باسه دڠن كريڠت.
Cendana mengeluarkan sehelai kain kecil dan menekap wajahnya. 	 چندانا مڠلواركن سهلاي كاءين كچيل دان منكڤ واجهڽ.
Nafas yang turun naik, cuba dikawalnya agar kembali tenang. 	 نفس يڠ تورون ناءيق، چوبا دكاولڽ اڬر كمبالي تنڠ.
Dia meletakkan selendang di antara dua bahu sebelum berjalan ke arah Nirnama. 	 دي ملتقكن سليندڠ دأنتارا دوا باهو سبلوم برجالن كأره نيرنام.
Lelaki berparut itu bangun, memberikan ruang kepada Cendana untuk duduk di anjung yang berbumbung, agar terlindung daripada terik mentari yang semakin meninggi. 	 للاكي برڤاروت ايت باڠون، ممبريكن رواڠ كڤد چندانا اونتوق دودوق دأنجوڠ يڠ بربومبوڠ، اڬر ترليندوڠ درڤد تريق منتاري يڠ سماكين منيڠڬي.
Nirnama duduk di hujung anjung, sementara Cendana duduk sekitar dua depa jaraknya. 	 نيرنام دودوق دهوجوڠ انجوڠ، سمنتارا چندانا دودوق سكيتر دوا دڤا جارقڽ.
Mengapa Cik Cendana benar-benar bersungguh mahu menjadi yang terhebat?  Cendana menoleh ke arah Nirnama. 	 مڠاڤ چيق چندانا بنر٢ برسوڠڬوه ماهو منجادي يڠ ترهيبت؟  چندانا منوليه كأره نيرنام.
Lelaki berparut itu tidak memandang kepadanya. 	 للاكي برڤاروت ايت تيدق ممندڠ كڤدڽ.
Nirnama hanya melepaskan pandangan ke halaman. 	 نيرنام هاڽ ملڤسكن ڤندڠن كهلامن.
Senyuman nipis yang sering menghiasi bibir lelaki itu tidak lekang, membuatkan Cendana tersenyum sendirian. 	 سڽومن نيڤيس يڠ سريڠ مڠهياسي بيبير للاكي ايت تيدق لكڠ، ممبواتكن چندانا ترسڽوم سنديرين.
Kenapa engkau tiba-tiba berminat ingin tahu berkenaan itu?  Bukan hal yang biasa bagi perempuan berperawakan bangsawan sepertimu mengembara berseorangan, apatah lagi mengembara untuk menjadi yang terhebat. 	 كناڤ اڠكاو تيبا٢ برمينت ايڠين تاهو بركناءن ايت؟  بوكن حال يڠ بياسا باڬي ڤرمڤوان برڤراوقن بڠساون سڤرتيمو مڠمبارا برسأورڠن، اڤاته لاڬي مڠمبارا اونتوق منجادي يڠ ترهيبت.
Kerana itu aku mahu melakukannya. 	 كران ايت اكو ماهو ملاكوكنڽ.
Supaya perempuan tidak hanya dipandang sebagai perhiasan. 	 سوڤاي ڤرمڤوان تيدق هاڽ دڤندڠ سباڬاي ڤرهياسن.
Lemah dan tidak mampu memimpin. 	 لمه دان تيدق ممڤو مميمڤين.
Ada yang meragui kemampuanmu? Nirnama memandang Cendana. 	 اد يڠ مراڬوءي كممڤوانمو؟ نيرنام ممندڠ چندانا.
Pandangan mereka bertaut buat beberapa detik. 	 ڤندڠن مريک برتاءوت بوات ببراڤ دتيق.
Hati Cendana bagai tersentuh dengan redup mata lelaki berparut itu. 	 هاتي چندانا باڬاي ترسنتوه دڠن ردوڤ مات للاكي برڤاروت ايت.
Satu keistimewaan Nirnama, parut itu tidak pernah kelihatan mencacatkan wajahnya yang bersih. 	 ساتو كإيستيميواءن نيرنام، ڤاروت ايت تيدق ڤرنه كليهتن منچاچتكن واجهڽ يڠ برسيه.
Bahkan, sesiapa yang memandang wajah Nirnama akan melihat parut itu sebagai tanda yang punya makna mendalam. 	 بهكن، سسياڤا يڠ ممندڠ واجه نيرنام اكن مليهت ڤاروت ايت سباڬاي تندا يڠ ڤوڽا معنا مندالم.
Tinggal, tidak semua tahu akan maknanya yang sebenar. 	 تيڠڬل، تيدق سموا تاهو اكن معناڽ يڠ سبنر.
Cendana melarikan pandangannya. 	 چندانا ملاريكن ڤندڠنڽ.
Wajah ditalanya ke halaman. 	 واجه دتالاڽ كهلامن.
Apa engkau sebenarnya mampu membaca isi hati?  Hanya Allah yang mengetahui hal ghaib. 	 اڤ اڠكاو سبنرڽ ممڤو ممباچ ايسي هاتي؟  هاڽ الله يڠ مڠتاهوءي حال غاءيب.
Cendana tersenyum kecil dan mengangguk. 	 چندانا ترسڽوم كچيل دان مڠڠڬوق.
Kemudian, dia merenung langit. 	 كمودين، دي مرنوڠ لاڠيت.
Aku mahu menjadi yang terhebat kerana orang-orangku memerlukannya. 	 اكو ماهو منجادي يڠ ترهيبت كران اورڠ-اورڠكو ممرلوكنڽ.
Siapakah orang-orangmu itu?  Cendana kembali menatap Nirnama. 	 سياڤاكه اورڠ-اورڠمو ايت؟  چندانا كمبالي مناتڤ نيرنام.
Lelaki berparut itu masih memandang ke arahnya. 	 للاكي برڤاروت ايت ماسيه ممندڠ كأرهڽ.
Aku belum selesa untuk menceritakan segalanya. 	 اكو بلوم سلساي اونتوق منچريتاكن سڬالاڽ.
Kita berkenalan belum terlalu lama, Nirnama. 	 كيت بركنلن بلوم ترلالو لاما، نيرنام.
Tetapi yakinlah, matlamatku dan matlamatmu sama. 	 تتاڤي يقينله، متلامتكو دان متلامتمو سام.
Aku juga mahu menumbangkan Jagat Suci. 	 اكو جوݢ ماهو منومبڠكن جاڬت سوچي.
Garis nipis pada bibir Nirnama melebar. 	 ڬاريس نيڤيس ڤد بيبير نيرنام مليبر.
Lelaki berparut itu melemparkan pandangannya kembali ke halaman. 	 للاكي برڤاروت ايت مليمڤركن ڤندڠنڽ كمبالي كهلامن.
Cik Cendana tidak perlu meyakinkan aku. 	 چيق چندانا تيدق ڤرلو ميقينكن اكو.
Aku bertanya bukan kerana wasangka. 	 اكو برتاڽ بوكن كران واسڠكا.
Aku sekadar ingin tahu. 	 اكو سقدر ايڠين تاهو.
Kata-kata itu membuatkan Cendana tersenyum. 	 كات٢ ايت ممبواتكن چندانا ترسڽوم.
Engkau tidak berlatih? Cendana cuba mengubah mauduk perbualan. 	 اڠكاو تيدق برلاتيه؟ چندانا چوبا مڠوبه موضوع ڤربوالن.
Aku sering berlatih, Cik Cendana. 	 اكو سريڠ برلاتيه، چيق چندانا.
Dahi Cendana berkerut. 	 داهي چندانا بركروت.
Sering? Bila?  Setiap masa. 	 سريڠ؟ بيلا؟  ستياڤ ماس.
Tambah berkerut dahi Cendana. 	 تمبه بركروت داهي چندانا.
Nirnama tersenyum nipis. 	 نيرنام ترسڽوم نيڤيس.
Tinggal engkau tidak melihat pergerakanku. 	 تيڠڬل اڠكاو تيدق مليهت ڤرڬرقنكو.
Silatku lebih banyak pergerakan dalaman. 	 سيلتكو لبيه باڽق ڤرڬرقن دالمن.
Engkau sebenarnya mengamalkan silat apa? Aku belum pernah melihat pencak silat yang engkau gunakan. 	 اڠكاو سبنرڽ مڠعملكن سيلت اڤ؟ اكو بلوم ڤرنه مليهت ڤنچق سيلت يڠ اڠكاو ڬوناكن.
Ketika bertempur denganmu, engkau bagaikan diselubungi kuasa alam. 	 كتيک برتمڤور دڠنمو، اڠكاو باڬايكن دسلوبوڠي كواس عالم.
Aku tidak dapat menggambarkannya dengan kata-kata. 	 اكو تيدق داڤت مڠڬمبركنڽ دڠن كات٢.
Itulah Silat Tanpa Nama. 	 ايتله سيلت تنڤا نام.
Silat Tanpa Nama? Cendana tertawa. 	 سيلت تنڤا نام؟ چندانا ترتاوا.
Setiap silat ada nama. 	 ستياڤ سيلت اد نام.
Macam silat yang aku gunakan, namanya Silat Sri Pelanduk. 	 ماچم سيلت يڠ اكو ڬوناكن، نامڽ سيلت سري ڤلندوق.
Nirnama kekal menghiasi bibir dengan garisan halus. 	 نيرنام ككل مڠهياسي بيبير دڠن ڬاريسن هالوس.
Siapa sebenarnya gurumu, Nirnama?  Mendengar soalan itu, Nirnama menghela nafas panjang melepasi rongga. 	 سياڤا سبنرڽ ڬورومو، نيرنام؟  مندڠر سوءالن ايت، نيرنام مڠهيلا نفس ڤنجڠ ملڤسي روڠݢ.
Pandangan kemudian ditebarkan ke hadapan, melepasi anjung. 	 ڤندڠن كمودين دتيبركن كهادڤن، ملڤسي انجوڠ.
Ayahanda! Bonda!  Dia menangis hiba. 	 ايهندا! بوندا!  دي منڠيس هيبا.
Setelah beberapa ketika, dia akhirnya menjumpai mayat ayahanda dan bondanya. 	 ستله ببراڤ كتيک، دي اخيرڽ منجومڤاءي ميت ايهندا دان بونداڽ.
Kedua-duanya terkulai di bawah timbunan penduduk Perkampungan Gapura yang lain. 	 كدوا-دواڽ تركولاي دباوه تيمبونن ڤندودوق ڤركامڤوڠن ڬاڤورا يڠ لاءين.
Kedua-duanya bermandikan darah dan berbau hanyir. 	 كدوا-دواڽ برمنديكن داره دان برباءو هاڽير.
Sebahagian pakaian mereka rabak, dan tubuh mereka ada luka-luka yang besar. 	 سبهاڬين ڤاكاين مريک رابق، دان توبوه مريک اد لوک٢ يڠ بسر.
Pada leher mereka ada koyakan. 	 ڤد ليهير مريک اد كويقن.
Jelas, lelaki rupawan tadi telah menghirup darah mereka. 	 جلس، للاكي روڤاون تادي تله مڠهيروڤ داره مريک.
Air matanya berjuraian lebat. 	 اءير ماتڽ برجوراين لبت.
Dia meraung sekuat-kuat hati sambil mendakap kedua-duanya sehingga dia berada dalam keadaan meniarap di atas ayahanda dan bondanya. 	 دي مراءوڠ سقوات-قوات هاتي سمبيل منداكڤ كدوا-دواڽ سهيڠݢ دي براد دالم كأداءن منيارڤ دأتس ايهندا دان بونداڽ.
Ampunkan aku, ampunkan aku. 	 امڤونكن اكو، امڤونكن اكو.
Aku yang melepaskan syaitan itu!  Budak, bukan kesalahanmu. 	 اكو يڠ ملڤسكن شيطان ايت!  بودق، بوكن كسالهنمو.
Tidak ramai yang dapat menghadapi pukauan jahanam itu. 	 تيدق راماي يڠ داڤت مڠهادڤي ڤوكاون جهنم ايت.
Apatah lagi engkau, hanya seorang budak. 	 اڤاته لاڬي اڠكاو، هاڽ سأورڠ بودق.
Perlahan suara itu menyentuh gegendang telinganya. 	 ڤرلاهن سوارا ايت مڽنتوه ڬڬندڠ تليڠاڽ.
Dia menoleh ke belakang dalam sedu-sedan yang belum berpenghujung. 	 دي منوليه كبلاكڠ دالم سدو-سدان يڠ بلوم برڤڠهوجوڠ.
Lelaki tua yang hadir setelah beberapa ketika hilangnya lelaki rupawan tadi, sedang berdiri menghadapnya. 	 للاكي توا يڠ حاضير ستله ببراڤ كتيک هيلڠڽ للاكي روڤاون تادي، سدڠ برديري مڠهادڤڽ.
Tetapi wajah orang tua itu tertala ke arah lain. 	 تتاڤي واجه اورڠ توا ايت ترتالا كأره لاءين.
Lebihan kain yang menutup bahagian matanya beralun perlahan ditiup angin. 	 لبيهن كاءين يڠ منوتوڤ بهاڬين ماتڽ برألون ڤرلاهن دتيوڤ اڠين.
Demikian dua lengan panjang pakaiannya. 	 دمكين دوا لڠن ڤنجڠ ڤاكاينڽ.
Jelas, lelaki itu bukan sahaja buta, tetapi kudung kedua-dua belah tangan. 	 جلس، للاكي ايت بوكن سهاج بوتا، تتاڤي كودوڠ كدوا-دوا بله تاڠن.
Adiwaja, dia memperkenalkan diri. 	 اديواج، دي ممڤركنلكن ديري.
Siapakah dia?  Hah?  Siapakah lelaki yang berubah menjadi rupawan itu? Dia tersedu-sedu. 	 سياڤاكه دي؟  هاه؟  سياڤاكه للاكي يڠ براوبه منجادي روڤاون ايت؟ دي ترسدو-سدو.
Dakapan dilepaskan. 	 داكڤن دلڤسكن.
Tubuh ayahanda dan bondanya kembali tersadai di atas timbunan mayat yang lain. 	 توبوه ايهندا دان بونداڽ كمبالي ترساداي دأتس تيمبونان ميت يڠ لاءين.
Engkau mahu buat apa?  Dia menajamkan pandangan ke arah lelaki tua itu. 	 اڠكاو ماهو بوات اڤ؟  دي مناجمكن ڤندڠن كأره للاكي توا ايت.
Aku mahu menewaskannya. 	 اكو ماهو منيواسكنڽ.
Aku mahu membunuhnya. 	 اكو ماهو ممبونوهڽ.
Aku mahu membalas dendam atas apa yang dia lakukan kepada orang kampung ini. 	 اكو ماهو ممبالس دندم اتس اڤ يڠ دي لاكوكن كڤد اورڠ كامڤوڠ اين.
Terhadap ayahanda dan bondaku!  Orang tua di hadapannya itu tidak memberikan tindak balas. 	 ترهادڤ ايهندا دان بونداكو!  اورڠ توا دهادڤنڽ ايت تيدق ممبريكن تيندق بالس.
Membatu sahaja. 	 ممباتو سهاج.
Nafasnya turun naik. 	 نفسڽ تورون ناءيق.
Air mata disekanya. 	 اءير مات دسكاڽ.
Air jernih yang berjuntaian pada hidung ditariknya dengan nafas. 	 اءير جرنيه يڠ برجونتاين ڤد هيدوڠ دتاريقڽ دڠن نفس.
Matanya tajam. 	 ماتڽ تاجم.
Nekad. 	 نيكد.
Dua penumbuk dikepalnya ketat. 	 دوا ڤنومبوق دكڤلڽ كتت.
Lelaki tua di hadapannya kemudian menggeleng. 	 للاكي توا دهادڤنڽ كمودين مڠڬيليڠ.
Engkau hanyalah seorang budak. 	 اڠكاو هاڽله سأورڠ بودق.
Manakala dia, dia merupakan pengamal sihir durjana dengan kehebatan yang hampir tiada tara. 	 مانكالا دي، دي مروڤاكن ڤڠعمل سيحير دورجان دڠن كهيبتن يڠ همڤير تياد تارا.
Matanya membulat dengan kejutan. 	 ماتڽ ممبولت دڠن كجوتن.
Perkampungan Gapura ini dibina untuk menjaga ahli sihir itu. 	 ڤركامڤوڠن ڬاڤورا اين دبينا اونتوق منجاݢ اهلي سيحير ايت.
Hah? Mengapa dia terpasung? Kerana itu sahaja cara untuk mengekangnya, memandangkan dia tidak dapat dibunuh tiga dekad lepas. 	 هاه؟ مڠاڤ دي ترڤاسوڠ؟  كران ايت سهاج چارا اونتوق مڠكڠڽ، ممندڠكن دي تيدق داڤت دبونوه تيݢ ديكد لڤس.
Tidak dapat dibunuh?  Dia mengamalkan ilmu kebal. 	 تيدق داڤت دبونوه؟  دي مڠعملكن علمو كبل.
Bulat matanya tambah membesar. 	 بولت ماتڽ تمبه ممبسر.
Engkau sebaiknya bersyukur kerana masih hidup. 	 اڠكاو سباءيقڽ برشكور كران ماسيه هيدوڤ.
Luka pada wajahmu itu akan sembuh. 	 لوک ڤد واجهمو ايت اكن سمبوه.
Wajar engkau hargai nyawa yang masih ada. 	 واجر اڠكاو هرڬاءي ڽاوا يڠ ماسيه اد.
Bukan pergi menempah maut dengan mencabarnya. 	 بوكن ڤرڬي منمڤه موت دڠن منچابرڽ.
Lelaki tua itu berpaling, dan mula melangkah pergi. 	 للاكي توا ايت برڤاليڠ، دان مولا ملڠكه ڤرڬي.
Hei, orang tua! Dia terkejut melihat lelaki itu mula bergerak meninggalkannya. 	 هي، اورڠ توا! دي تركجوت مليهت للاكي ايت مولا برڬرق منيڠڬلكنڽ.
Langkahan lelaki tua itu berhenti. 	 لڠكهن للاكي توا ايت برهنتي.
Aku tidak boleh menguruskan engkau. 	 اكو تيدق بوليه مڠوروسكن اڠكاو.
Telah terlalu lama aku menemani engkau di sini. 	 تله ترلالو لاما اكو منماني اڠكاو دسيني.
Engkau pun telah menemui mayat ayahanda dan bondamu. 	 اڠكاو ڤون تله منموءي ميت ايهندا دان بوندامو.
Aku perlu mengejar lelaki tadi. 	 اكو ڤرلو مڠجر للاكي تادي.
Dia pasti sudah terlalu jauh. 	 دي ڤستي سوده ترلالو جاءوه.
Tetapi aku perlu mencuba. 	 تتاڤي اكو ڤرلو منچوبا.
Engkau sanggup membiarkan aku begitu sahaja?  Antara dua jalan, aku terpaksa memilih jalan yang lebih penting. 	 اڠكاو سڠڬوڤ ممبياركن اكو بڬيتو سهاج؟  انتارا دوا جالن، اكو ترڤقسا مميليه جالن يڠ لبيه ڤنتيڠ.
Nan. 	 نن.
Tangannya dipanjangkan tetapi lelaki tua tadi berdesup membuka langkah, dan dalam masa sebentar, terus menghilang daripada pandangan. 	 تاڠنڽ دڤنجڠكن تتاڤي للاكي توا تادي بردسوڤ ممبوک لڠكه، دان دالم ماس سبنتر، تروس مڠهيلڠ درڤد ڤندڠن.
Dia ternganga. 	 دي ترڠاڠا.
Tidak menyangka akan ditinggalkan begitu sahaja. 	 تيدق مڽڠک اكن دتيڠڬلكن بڬيتو سهاج.
Perlahan-lahan dia menebarkan pandangan ke sekeliling. 	 ڤرلاهن-لاهن دي منبركن ڤندڠن كسكليليڠ.
Api marak yang membakar hampir semua rumah di Perkampungan Gapura mulai jinak. 	 اڤي مارق يڠ ممباكر همڤير سموا رومه دڤركامڤوڠن ڬاڤورا مولاءي جينق.
Kebanyakan sudah terpadam. 	 كباڽقن سوده ترڤادم.
Sebahagian sahaja masih meliang-liuk menjilat penuh serakah beberapa buah rumah. 	 سبهاڬين سهاج ماسيه مليڠ-ليوق منجيلت ڤنوه سراكه ببراڤ بواه رومه.
Rata-rata rumah di sini rentung dan roboh semuanya. 	 رات٢ رومه دسيني رنتوڠ دان روبوه سمواڽ.
Haiwan ternakan banyak yang mati dan selebihnya bertempiaran lari. 	 حيوان ترنقن باڽق يڠ ماتي دان سلبيهڽ برتمڤيارن لاري.
Demikian juga kuda-kuda milik semua. 	 دمكين جوݢ كودا٢ ميليق سموا.
Tinggal dia dan jasad-jasad tanpa nyawa yang bergelimpangan. 	 تيڠڬل دي دان جسد٢ تنڤا ڽاوا يڠ برڬليمڤڠن.
Pandangannya terhenti pada mayat ayahanda dan bondanya. 	 ڤندڠنڽ ترهنتي ڤد ميت ايهندا دان بونداڽ.
Air matanya berjuraian kembali. 	 اير ماتڽ برجوراين كمبالي.
Dia cuba menahan sedu, membuatkan tubuhnya bergegar hebat. 	 دي چوبا مناهن سدو، ممبواتكن توبوهڽ برڬڬر هيبت.
Jiwanya bagai ditikam-tikam. 	 جيواڽ باڬاي دتيكام-تيكم.
Lututnya kemudian menjadi lemah, dan kakinya longlai. 	 لوتوتڽ كمودين منجادي لمه، دان كاكيڽ لوڠلاي.
Terus dia terjelepok dan melutut ke tanah. 	 تروس دي ترجليڤوق دان ملوتوت كتانه.
Dahi bertemu bumi. 	 داهي برتمو بومي.
Dia menangis sepuas-puasnya. 	 دي منڠيس سڤواس-ڤواسڽ.
Lama dia berkeadaan sedemikian. 	 لاما دي بركأداءن سدميكين.
Dia menangis sehingga air matanya kering. 	 دي منڠيس سهيڠݢ اير ماتڽ كريڠ.
Sehingga tiada lagi api yang menjilat rumah. 	 سهيڠݢ تياد لاڬي اڤي يڠ منجيلت رومه.
Sehingga zulmat malam membaluti langit, dan kegelapan menyelimuti buana. 	 سهيڠݢ ظلمة مالم ممبالوتي لاڠيت، دان كڬلڤن مڽليموتي بوانا.
Dia hanya bertemankan bara api yang masih hidup, sedang dia tidak bergerak-gerak. 	 دي هاڽ برتمنكن بارا اڤي يڠ ماسيه هيدوڤ، سدڠ دي تيدق برڬرق-ڬرق.
Tidak menunaikan solat. 	 تيدق منونايكن صلاة.
Membiarkan dirinya membatu dalam keadaan sujud. 	 ممبياركن ديريڽ ممباتو دالم كأداءن سجود.
Begitulah keadaannya sehingga sampai waktu subuh. 	 بڬيتوله كأداءنڽ سهيڠݢ سمڤاي وقتو صبح.
Tubuhnya sendiri dibasahi embun. 	 توبوهڽ سنديري دباسهي امبون.
Dia kemudian perlahan-lahan bangun. 	 دي كمودين ڤرلاهن-لاهن باڠون.
Wajahnya kini beriak kosong. 	 واجهڽ كيني برياق كوسوڠ.
Perutnya yang berkeroncong diabaikan. 	 ڤروتڽ يڠ بركرونچوڠ دأبايكن.
Dia sekali lagi memandang sekeliling. 	 دي سكالي لاڬي ممندڠ سكليليڠ.
Bagaikan dikawal, dia berjalan menuju ke sungai. 	 باڬايكن دكاول، دي برجالن منوجو كسوڠاي.
Di sana dia membersihkan diri. 	 دسان دي ممبرسيهكن ديري.
Kemudian, mengambil wudhu’. 	 كمودين، مڠمبيل وضوء.
Di sisi sungai, dia mengerjakan Solat Fajar, sebelum mengerjakan Solat Maghrib dan Isya’ yang ditinggalkannya semalam. 	 دسيسي سوڠاي، دي مڠرجاكن صلاة فجر، سبلوم مڠرجكن صلاة مغرب دان عشاء يڠ دتيڠڬلكنڽ سمالم.
Walau baru berumur sepuluh tahun, dia sudah tahu, solat yang ditinggalkan perlu diganti. 	 والاو بارو برعمور سڤولوه تاهون، دي سوده تاهو، صلاة يڠ دتيڠڬلكن ڤرلو دڬنتي.
Seterusnya, dia meminum air sungai sepuas-puasnya. 	 ستروسڽ، دي ممينوم اءير سوڠاي سڤواس-ڤواسڽ.
Dia kemudian kembali ke tengah-tengah kampung. 	 دي كمودين كمبالي كتڠه-تڠه كامڤوڠ.
Dia mendapatkan cangkul. 	 دي منداڤتكن چڠكول.
Sebelum matahari memunculkan diri, dia mula menggembur tanah, menggali lubang. 	 سبلوم ماتاهاري ممونچولكن ديري، دي مولا مڠڬمبور تانه، مڠڬلي لوبڠ.
Setiap satu lubang siap dikorek, dia akan berhenti dan bergerak mendapatkan satu mayat, sebelum menarik dan menolak mayat itu ke dalam lubang tersebut. 	 ستياڤ ساتو لوبڠ سياڤ دكوريق، دي اكن برهنتي دان برڬرق منداڤتكن ساتو ميت، سبلوم مناريق دان منولق ميت ايت كدالم لوبڠ ترسبوت.
Lubang itu tidaklah  memenuhi ciri-ciri kubur mengikut syariat. 	 لوبڠ ايت تيدقله ممنوهي چيري٢ قبور مڠيكوت شريعة.
Tidak cukup dalam dek kudratnya yang terhad. 	 تيدق چوكوڤ دالم ديک قدرتڽ يڠ ترحد.
Tetapi cukuplah sekadar mampu menanam sebatang tubuh. 	 تتاڤي چوكوڤله سقدر ممڤو منانم سباتڠ توبوه.
Bermula dengan ayahanda, kemudian bondanya. 	 برمولا دڠن ايهندا، كمودين بونداڽ.
Seterusnya, sesiapa sahaja yang terhampir. 	 ستروسڽ، سسياڤا سهاج يڠ ترهمڤير.
Setiap kali mayat itu mahu dikambus, bibirnya akan meminta maaf. 	 ستياڤ كالي ميت ايت ماهو دكمبوس، بيبيرڽ اكن ممينتا معاف.
Tetapi tiada lagi air mata. 	 تتاڤي تياد لاڬي اير مات.
Hatta mayat ayahanda dan bondanya. 	 حتى ميت ايهندا دان بونداڽ.
Dia meminta maaf, dan hanya memandang mereka dengan pandangan redup. 	 دي ممينتا معاف، دان هاڽ ممندڠ مريک دڠن ڤندڠن ردوڤ.
Jauh di dalam jiwa, dia bersumpah akan membalas dendam terhadap apa yang berlaku pada hari ini. 	 جاءوه ددالم جيوا، دي برسومڤه اكن ممبالس دندم ترهادڤ اڤ يڠ برلاكو ڤد هاري اين.
Dia berterusan melakukan hal yang sama berulang kali untuk setiap mayat. 	 دي برتروسن ملاكوكن حال يڠ سام براولڠ كالي اونتوق ستياڤ ميت.
Hanya berhenti ketika tiba waktu solat, dan makan minum sedikit untuk tenaga. 	 هاڽ برهنتي كتيک تيبا وقتو صلاة، دان ماكن مينوم سديكيت اونتوق تناݢ.
Tidak susah baginya mendapatkan makanan, memandangkan rumah-rumah di Perkampungan Gapura kosong semuanya. 	 تيدق سوسه باڬيڽ منداڤتكن ماكنن، ممندڠكن رومه٢ دڤركامڤوڠن ڬاڤورا كوسوڠ سمواڽ.
Rumah yang tidak terbakar, masih tersedia bekalan makanan yang elok-elok. 	 رومه يڠ تيدق ترباكر، ماسيه ترسديا بكلن ماكنن يڠ ايلوق٢.
Dalam kepala, setiap kali dia mencangkul, hanyalah fikiran bagaimana dia mahu meneruskan hidup dan berazam untuk menyempurnakan dendamnya. 	 دالم كڤالا، ستياڤ كالي دي منچڠكول، هاڽله فيكيرن باڬايمان دي ماهو منروسكن هيدوڤ دان برعزم اونتوق مڽمڤورناكن دندمڽ.
Setiap hayunan cangkul, dia membayangkannya. 	 ستياڤ هايونن چڠكول، دي ممبايڠكنڽ.
Setiap kali cangkul menikam tanah, dia bersumpah akan melaksanakannya. 	 ستياڤ كالي چڠكول منيكم تانه، دي برسومڤه اكن ملقساناكنڽ.
Dia bagaikan sedang menggembur tanah untuk menanam benih tekadnya sendiri. 	 دي باڬايكن سدڠ مڠڬمبور تانه اونتوق منانم بنيه تيكدڽ سنديري.
Hal ini berterusan selama seminggu. 	 حال اين برتروسن سلاما سميڠڬو.
Sehingga 523 mayat berjaya ditanam. 	 سهيڠݢ 523 ميت برجاي دتانم.
Di hadapannya, terbentang 523 pusara. 	 دهادڤنڽ، تربنتڠ 523 ڤوسارا.
Itulah jumlah penduduk perkampungan ini, termasuklah Awang, Rajuna, Damar dan Banang yang telah diangkutnya dari Gunung Pulai, turun ke perkampungan ini menggunakan pelepah kelapa. 	 ايتله جومله ڤندودوق ڤركامڤوڠن اين، ترماسوقله اوڠ، راجونا، دامر دان بانڠ يڠ تله دأڠكوتڽ دري ڬونوڠ ڤولاي، تورون كڤركامڤوڠن اين مڠڬوناكن ڤلڤه كلاڤ.
Diabaikan segala kesakitan dan kepenatan. 	 دأبايكن سڬالا كساكيتن دان كڤنتن.
Dikerahkan segala kudrat agar hajatnya untuk menguburkan sekalian mayat penduduk Perkampungan Gapura ini sempurna. 	 دكرهكن سڬالا قدرة اڬر حاجتڽ اونتوق مڠوبوركن سكالين ميت ڤندودوق ڤركامڤوڠن ڬاڤورا اين سمڤورنا.
Dia tidak tidur selama tujuh hari. 	 دي تيدق تيدور سلاما توجوه هاري.
Parut pada pipinya telah lama mengering. 	 ڤاروت ڤد ڤيڤيڽ تله لاما مڠريڠ.
Dia menjangka parut itu akan bersamanya sepanjang hidup, dek besarnya ia. 	 دي منجڠک ڤاروت ايت اكن برسامڽ سڤنجڠ هيدوڤ، ديق بسرڽ اي.
Mujur sahaja serangan lelaki durjana itu tidak sampai ke matanya. 	 موجور سهاج سرڠن للاكي دورجان ايت تيدق سمڤاي كماتڽ.
Jika tidak, dia pasti sudah buta sebelah mata. 	 جک تيدق، دي ڤستي سوده بوتا سبله مات.
Perlahan-lahan dia menghela nafas panjang. 	 ڤرلاهن-لاهن دي مڠهيلا نفس ڤنجڠ.
Bagaikan cuba melepaskan segala kegelisahan yang terpendam dalam hati. 	 باڬايكن چوبا ملڤسكن سڬالا كڬليسهن يڠ ترڤندم دالم هاتي.
Apabila semuanya telah selesai, dia berniat untuk pergi ke rumah-rumah yang masih berdiri. 	 اڤابيلا سمواڽ تله سلساي، دي برنية اونتوق ڤرڬي كرومه٢ يڠ ماسيه برديري.
Dia mahu mengumpulkan bekalan makanan, pakaian dan senjata. 	 دي ماهو مڠومڤولكن بكلن ماكنن، ڤاكاين دان سنجات.
Dia nekad mahu mengembara dan mencari lelaki rupawan yang bertanggungjawab atas apa berlaku kepada Perkampungan Gapura. 	 دي نيكد ماهو مڠمبارا دان منچاري للاكي روڤاون يڠ برتڠڬوڠجواب اتس اڤ برلاكو كڤد ڤركامڤوڠن ڬاڤورا.
Dia mahu membalas dendam. 	 دي ماهو ممبالس دندم.
Tetapi baru sahaja dia bangun, dia jatuh kembali. 	 تتاڤي بارو سهاج دي باڠون، دي جاتوه كمبالي.
Tubuhnya kepenatan. 	 توبوهڽ كڤنتن.
Pandangannya berpinar-pinar. 	 ڤندڠنڽ برڤينر-ڤينر.
Walaupun dia makan dan minum, tetapi tenaga dan kudratnya banyak habis melakukan pengebumian. 	 والاوڤون دي ماكن دان مينوم، تتاڤي تناݢ دان قدرتڽ باڽق هابيس ملاكوكن ڤڠبومين.
Tambah pula dia tidak tidur. 	 تمبه ڤولا دي تيدق تيدور.
Kepalanya berdenyut-denyut. 	 كڤالاڽ بردڽوت-دڽوت.
Apa yang engkau lakukan, budak?  Terkejut dia dengan suara tersebut. 	 اڤ يڠ اڠكاو لاكوكن، بودق؟  تركجوت دي دڠن سوارا ترسبوت.
Terus dia melompat dan bersiaga untuk mempertahankan diri. 	 تروس دي ملومڤت دان برسياݢ اونتوق ممڤرتاهنكن ديري.
Matanya yang tadi berpinar, bagai elok semula. 	 ماتڽ يڠ تادي برڤينر، باڬاي ايلوق سمولا.
Lelaki tua tempoh hari, berdiri kembali di hadapannya. 	 للاكي توا تيمڤوه هاري، برديري كمبالي دهادڤنڽ.
Dia menggosok-gosok mata. 	 دي مڠڬوسوق-ڬوسوق مات.
Engkau tidak bermimpi. 	 اڠكاو تيدق برميمڤي.
Memang aku kembali. 	 ميمڠ اكو كمبالي.
Berdasarkan aliran angin di sini, aku dapat merasakan banyak bonggol tanah baru muncul. 	 برداسركن اليرن اڠين دسيني، اكو داڤت مراساكن باڽق بوڠڬول تانه بارو مونچول.
Tempoh hari tidak ada. 	 تيمڤوه هاري تيدق اد.
Lelaki tua yang buta itu bagaikan menebar pandangan, dengan wajahnya tertala ke satu arah demi satu arah. 	 للاكي توا يڠ بوتا ايت باڬايكن منيبر ڤندڠن، دڠن واجهڽ ترتالا كساتو اره دمي ساتو اره.
Aku menguburkan seluruh penduduk kampung ini. 	 اكو مڠوبوركن سلوروه ڤندودوق كامڤوڠ اين.
Dia menjawab perlahan. 	 دي منجواب ڤرلاهن.
Lelaki tua itu diam. 	 للاكي توا ايت ديام.
Tidak berbicara buat beberapa ketika. 	 تيدق بربيچارا بوات ببراڤ كتيک.
Wajah lelaki itu kemudian tertala tepat ke arahnya. 	 واجه للاكي ايت كمودين ترتالا تڤت كأرهڽ.
Apakah engkau berjaya mendapatkannya? Lelaki rupawan jahanam itu? Dia mengetap geraham. 	 اڤاكه اڠكاو برجاي منداڤتكنڽ؟ للاكي روڤاون جهنم ايت؟ دي مڠتڤ ڬراهم.
Lelaki tua itu melepaskan nafas panjang. 	 للاكي توا ايت ملڤسكن نفس ڤنجڠ.
Wajahnya menunduk, sebelum menggeleng. 	 واجهڽ منوندوق، سبلوم مڠڬيليڠ.
Hilang tanpa jejak. 	 هيلڠ تنڤا جيجق.
Mungkin dia menyedari aku akan mengejarnya. 	 موڠكين دي مڽدري اكو اكن مڠجرڽ.
Kami seteru lama. 	 كامي سترو لاما.
Engkau mengenalinya?  Dialah Jagat Suci, budak. 	 اڠكاو مڠناليڽ؟  دياله جاڬت سوچي، بودق.
Mantan pemerintah Kerajaan-Kerajaan Nusantara. 	 منتن ڤمرينته كراجاءن٢ نوسنتارا.
Sultan terpanjang dalam sejarah Indera Kayangan. 	 سلطان ترڤنجڠ دالم سجاره ايندرا كايڠن.
Matanya membulat. 	 ماتڽ ممبولت.
Jadi engkau ialah Adiwaja yang sering menjadi cerita orang ramai. 	 جادي اڠكاو اياله اديواج يڠ سريڠ منجادي چريتا اورڠ راماي.
Ya, Tuk Guru Perkasa, mantan Laksamana Semutar Putih, Adiwaja. 	 يا، توق ڬورو ڤركاس، منتن لقسامان سموتر ڤوتيه، اديواج.
Mengikut cerita yang diwariskan zaman berzaman, engkau telah membunuh Jagat Suci!  Supaya tiada siapa tahu bahawa dia masih hidup, dan terus memujanya. 	 مڠيكوت چريتا يڠ دواريثكن زمان برزمان، اڠكاو تله ممبونوه جاڬت سوچي!  سوڤاي تياد سياڤا تاهو بهاوا دي ماسيه هيدوڤ، دان تروس مموجاڽ.
Hakikatnya dia gagal aku bunuh akibat sihir yang digunakannya. 	 حقيقتڽ دي ڬاڬل اكو بونوه عاقبة سيحير يڠ دڬوناكنڽ.
Aku masih agak muda ketika itu, dan ilmu belum penuh di dada. 	 اكو ماسيه اڬق مودا كتيک ايت، دان علمو بلوم ڤنوه ددادا.
Tambah pula dia bukan musuh yang sembarangan. 	 تمبه ڤولا دي بوكن موسوه يڠ سمبارڠن.
Lelaki tua itu menggerakkan kepala, menalanya ke arah kedua-dua tangan yang telah tiada. 	 للاكي توا ايت مڠڬرقكن كڤالا، منالاڽ كأره كدوا-دوا تاڠن يڠ تله تياد.
Kedua-dua belah mata dan tangan engkau hilang saat berhadapan dengannya?  Lelaki tua itu mengangguk perlahan. 	 كدوا-دوا بله مات دان تاڠن اڠكاو هيلڠ ساعت برهادڤن دڠنڽ؟  للاكي توا ايت مڠڠڬوق ڤرلاهن.
Jadi sekarang, bagaimana? Apa tujuan engkau kembali?  Aku meninggalkan engkau di sini. 	 جادي سكارڠ، باڬايمان؟ اڤ توجوان اڠكاو كمبالي؟  اكو منيڠڬلكن اڠكاو دسيني.
Sudah pasti aku mahu melihat bagaimana keadaan engkau. 	 سوده ڤستي اكو ماهو مليهت باڬايمان كأداءن اڠكاو.
Apakah hidup ataupun telah mati. 	 اڤاكه هيدوڤ اتاوڤون تله ماتي.
Aku masih hidup. 	 اكو ماسيه هيدوڤ.
Menandakan engkau insan yang punya azam tinggi. 	 مننداكن اڠكاو انسان يڠ ڤوڽا عزم تيڠڬي.
Bertubuh budak tetapi berjiwa satria. 	 برتوبوه بودق تتاڤي برجيوا ستريا.
Apakah engkau benar-benar berazam mencecah langit untuk menumbangkan Jagat Suci?  Sepenuh jiwa ragaku. 	 اڤاكه اڠكاو بنر٢ برعزم منچچه لاڠيت اونتوق منومبڠكن جاڬت سوچي؟  سڤنوه جيوا راڬكو.
Aku merancang untuk berehat sebentar, dan kemudian keluar mencarinya. 	 اكو مرنچڠ اونتوق بريحت سبنتر، دان كمودين كلوار منچاريڽ.
Sama ada aku membunuhnya, atau aku dibunuh olehnya. 	 سام اد اكو ممبونوهڽ، اتاو اكو دبونوه اوليهڽ.
Dia mengeraskan suara. 	 دي مڠرسكن سوارا.
Kedua-dua tangan dikepalnya erat. 	 كدوا-دوا تاڠن دكڤلڽ ارت.
Adiwaja ketawa. 	 اديواج كتاوا.
Perlahan sahaja tawanya sebelum menjadi semakin kuat. 	 ڤرلاهن سهاج تاواڽ سبلوم منجادي سماكين قوات.
Lelaki tua itu kemudian menggeleng. 	 للاكي توا ايت كمودين مڠڬيليڠ.
Apa gunanya menempah maut secara membuta tuli. 	 اڤ ڬوناڽ منمڤه موت سچارا ممبوتا تولي.
Tambahan, berjuang dengan tujuan dendam hanya akan menyesatkan engkau daripada kebenaran. 	 تمبهن، برجواڠ دڠن توجوان دندم هاڽ اكن مڽستكن اڠكاو درڤد كبنرن.
Apa lagi jalan yang aku ada? Dia meninggikan sedikit suara. 	 اڤ لاڬي جالن يڠ اكو اد؟ دي منيڠڬيكن سديكيت سوارا.
Kata-kata Adiwaja itu membuatkan darahnya menggelegak. 	 كات٢ اديواج ايت ممبواتكن دارهڽ مڠڬلڬق.
Dia melihat Adiwaja tersengih. 	 دي مليهت اديواج ترسڠيه.
Kelihatan sebahagian giginya yang putih. 	 كليهتن سبهاڬين ڬيڬيڽ يڠ ڤوتيه.
Ikutlah aku. 	 ايكوتله اكو.
Jadilah dikau anak muridku. 	 جاديله دكاو انق موريدكو.
Adiwaja berpaling, dan mula mengorak langkah tanpa menanti dirinya. 	 اديواج برڤاليڠ، دان مولا مڠورق لڠكه تنڤا مننتي ديريڽ.
Matanya membulat. 	 ماتڽ ممبولت.
Engkau perlu menjadi pendekar terlebih dahulu, dan menyucikan jiwamu untuk mencabar Jagat Suci!  Dia terpinga-pinga, sedang Adiwaja terus berjalan. 	 اڠكاو ڤرلو منجادي ڤنديكر ترلبيه دهولو، دان مڽوچيكن جيوامو اونتوق منچابر جاڬت سوچي!  دي ترڤيڠا-ڤيڠا، سدڠ اديواج تروس برجالن.
Engkau tunggu apa lagi? Ayuh!  Api lantera meliang-liuk ditiup angin. 	 اڠكاو توڠڬو اڤ لاڬي؟ ايوه!  اڤي لنترا مليڠ-ليوق دتيوڤ اڠين.
Dingin menusuk ke sum-sum sementelah keberadaan tempat ini di lereng gunung nan tinggi. 	 ديڠين منوسوق کسوم-سوم سمنتله كبراداءن تمڤت اين دليريڠ ڬونوڠ نن تيڠڬي.
Mujur kedinginan suasana ditampan dengan kehadiran beberapa unggun api besar, menjulang dari kawah-kawah yang bertaburan di sekitar tempat ini. 	 موجور كديڠينن سواسان دتمڤن دڠن كحاضيرن ببراڤ اوڠڬون اڤي بسر، منجولڠ دري كاوه٢ يڠ برتابورن دسكيتر تمڤت اين.
Istana Puteri Santubong sudah begitu megah dari kejauhan, tetapi apabila berada di tengah-tengahnya, bertambah kagum dalam hati. 	 ايستان ڤوتري سنتوبوڠ سوده بڬيتو مڬه دري كجاءوهن، تتاڤي اڤابيلا براد دتڠه-تڠهڽ، برتمبه كاڬوم دالم هاتي.
Nadim tidak henti-henti teruja, walhal dia telah sampai ke sini semalam bersama-sama Jenin untuk mendaftarkan Nirnama. 	 نديم تيدق هنتي٢ تروجا، ولحال دي تله سمڤاي كسيني سمالم برساما-سام جنين اونتوق مندفتركن نيرنام.
Tunggulah saat Puteri Santubong muncul. 	 توڠڬوله ساعت ڤوتري سنتوبوڠ مونچول.
Engkau akan terpana dengan kecantikannya! Nadim tak habis-habis menyiku Nirnama. 	 اڠكاو اكن ترڤان دڠن كچنتيقنڽ! نديم تق هابيس٢ مڽيكو نيرنام.
Seperti biasa, Nirnama jarang melayan ulah yang kosong. 	 سڤرتي بياسا، نيرنام جارڠ ملاين اوله يڠ كوسوڠ.
Sekiranya tiada hal bermanfaat, jarang Nirnama membuka mulut. 	 سكيراڽ تياد حال برمنفعة، جارڠ نيرنام ممبوک مولوت.
Hanya satu garis nipis menghias bibir. 	 هاڽ ساتو ڬاريس نيڤيس مڠهياس بيبير.
Menjemput cebikan daripada Nadim saat menyedari keterujaannya tidak dilayan. 	 منجمڤوت چبيقن درڤد نديم ساعت مڽدري كتروجاءنڽ تيدق دلاين.
Cik Cendana, bagaimana? Kagum, bukan?  Perhatian Nadim bergalih kepada Cendana, membuatkan srikandi itu tertawa kecil. 	 ̦چيق چندانا، باڬايمان؟ كاڬوم، بوكن؟  ڤرهاتين نديم برڬاليه كڤد چندانا، ممبواتكن سريكندي ايت ترتاوا كچيل.
Mengangguk-angguk, mengiyakan. 	 مڠڠڬوق-اڠڬوق، مڠيياكن.
Tapi, apakah Puteri Santubong itu lebih cantik daripadaku?  Hah? Nadim mati akal. 	 تاڤي، اڤاكه ڤوتري سنتوبوڠ ايت لبيه چنتيق درڤدكو؟  هاه؟ نديم ماتي عقل.
Cendana mencuka sambil memuncungkan bibir. 	 چندانا منچوكا سمبيل ممونچوڠكن بيبير.
Jika demikian, aku tidak mahu lagi berbicara denganmu, Nadim. 	 جک دمكين، اكو تيدق ماهو لاڬي بربيچارا دڠنمو، نديم.
Dia memeluk tubuh bagaikan orang merajuk. 	 دي مملوق توبوه باڬايكن اورڠ مراجوق.
Alah, jangan begitu!  Cendana kemudian ketawa. 	 اله، جاڠن بڬيتو!  چندانا كمودين كتاوا.
Menggeleng. 	 مڠڬيليڠ.
Oh, Cik Cendana pandai bergurau juga, ya!  Jenin memerhatikan ulah dua orang itu sambil ketawa. 	 واه، چيق چندانا ڤنداي برڬوراو جوݢ، يا!  جنين ممرهاتيكن اوله دوا اورڠ ايت سمبيل كتاوا.
Puteri Santubong sememangnya seorang rupawan. 	 ڤوتري سنتوبوڠ سميمڠڽ سأورڠ روڤاون.
Cantik sekali. 	 چنتيق سكالي.
Suaranya lembut bagai mengelus diri pendengarnya. 	 سواراڽ لمبوت باڬاي مڠلوس ديري ڤندڠرڽ.
Malang, tertipu dengan rupa dan cinta. 	 مالڠ، ترتيڤو دڠن روڤا دان چينتا.
Jenin berbicara perlahan, cukup untuk telinga Nirnama menangkapnya. 	 جنين بربيچارا ڤرلاهن، چوكوڤ اونتوق تليڠا نيرنام منڠكڤڽ.
Jika kita benar cinta, kita akan mahu membawa orang yang kita cinta itu ke syurga. 	 جک كيت بنر چينتا، كيت اكن ماهو ممباوا اورڠ يڠ كيت چينتا ايت كشرݢ.
Nirnama bersuara. 	 نيرنام برسوارا.
Jenin yang berada di sisi Nirnama, memandang pemuda berparut itu penuh tanda tanya. 	 جنين يڠ براد دسيسي نيرنام، ممندڠ ڤمودا برڤاروت ايت ڤنوه تندا تاڽ.
Jika engkau benar-benar mencintai Puteri Santubong, engkau akan berusaha memberikan kebaikan kepadanya. 	 جک اڠكاو بنر٢ منچينتاءي ڤوتري سنتوبوڠ، اڠكاو اكن براوسها ممبريكن كباءيقن كڤدڽ.
Engkau sedang melakukannya. 	 اڠكاو سدڠ ملاكوكنڽ.
Apakah engkau pernah bercinta, Nirnama? Jenin memandang pendekar berparut itu, kemudian pandangannya beralih kepada Cendana. 	 اڤاكه اڠكاو ڤرنه برچينتا، نيرنام؟ جنين ممندڠ ڤنديكر برڤاروت ايت، كمودين ڤندڠنڽ براليه كڤد چندانا.
Apakah. 	 اڤاكه.
Kami baru sahaja berkenalan. 	 كامي بارو سهاج بركنلن.
Nirnama menggeleng, bagai tahu akan soalan Jenin yang seterusnya. 	 نيرنام مڠڬيليڠ، باڬاي تاهو اكن سوءالن جنين يڠ ستروسڽ.
Harapnya engkau dan Cik Cendana berjaya dalam sayembara ini. 	 هارڤڽ اڠكاو دان چيق چندانا برجاي دالم سايمبارا اين.
Dengan itu, kita akan dapat menghadap Puteri Santubong. 	 دڠن ايت، كيت اكن داڤت مڠهادڤ ڤوتري سنتوبوڠ.
Jenin menukar tajuk perbualan. 	 جنين منوكر تاجوق ڤربوالن.
Cik Cendana, apakah engkau telah bersedia untuk bertarung? Khabarnya, sayembara ini akan berlangsung selama tiga hari. 	 چيق چندانا، اڤاكه اڠكاو تله برسديا اونتوق برتاروڠ؟ خبرڽ، سايمبارا اين اكن برلڠسوڠ سلاما تيݢ هاري.
Dia membebaskan pandangan. 	 دي ممبيبسكن ڤندڠن.
Mereka berempat berada di sebuah lapangan di tengah-tengah Istana Santubong. 	 مريک برمڤت براد دسبواه لاڤڠن دتڠه-تڠه ايستان سنتوبوڠ.
Mereka tidak bersendirian. 	 مريک تيدق برسنديرين.
Lapangan itu sebahagiannya telah dipenuhi pahlawan dan pendekar dari banyak tempat. 	 لاڤڠن ايت سبهاڬينڽ تله دڤنوهي ڤهلاون دان ڤنديكر دري باڽق تمڤت.
Ada yang datang bersendirian, ada yang datang membawa rakan, keluarga atau penyokong. 	 اد يڠ داتڠ برسنديرين، اد يڠ داتڠ ممباوا راكن، كلوارݢ اتاو ڤڽوكوڠ.
Sebahagian lapangan itu pula kelihatan lima gelanggang. 	 سبهاڬين لاڤڠن ايت ڤولا كليهتن ليم ڬلڠڬڠ.
Di hadapan itu semua, berdiri megah sebuah pentas besar lagi panjang, diisi dengan tempat duduk bermutu tinggi dan jelas empuk, siap dengan segala hiasan yang indah-indah. 	 دهادڤن ايت سموا، برديري مڬه سبواه ڤنتس بسر لاڬي ڤنجڠ، دإيسي دڠن تمڤت دودوق برموتو تيڠڬي دان جلس امڤوق، سياڤ دڠن سڬالا هياسن يڠ اينده٢.
Di situlah Puteri Santubong serta orang-orang penting kerajaannya akan duduk, bagi memerhati  sayembara yang berlangsung. 	 دسيتوله ڤوتري سنتوبوڠ سرتا اورڠ٢ ڤنتيڠ كراجاءنڽ اكن دودوق، باڬي ممرهاتي سايمبارا يڠ برلڠسوڠ.
100 orang pendekar yang menyertai sayembara itu akan dipecahkan kepada lima kumpulan. 	 100اورڠ ڤنديكر يڠ مڽرتاي سايمبارا ايت اكن دڤچهكن كڤد ليم كومڤولن.
Nirnama bernasib baik dapat menyertainya, memandangkan serangan Puteri Sejinjang yang terbaru menyebabkan beberapa pendekar yang tiba awal telah menemui ajal, kembali ke negeri cacing. 	 نيرنام برنصيب باءيق داڤت مڽرتاءيڽ، ممندڠكن سرڠن ڤوتري سجينجڠ يڠ تربارو مڽببكن ببراڤ ڤنديكر يڠ تيبا اول تله منموءي اجل، كمبالي كنڬري چاچيڠ.
Pada pusingan pertama, setiap gelanggang akan melalui dua pusingan satu lawan satu. 	 ڤد ڤوسيڠن ڤرتام، ستياڤ ڬلڠڬڠ اكن ملالوءي دوا ڤوسيڠن ساتو لاون ساتو.
Setiap satu pusingan akan disertai sepuluh pendekar. 	 ستياڤ ساتو ڤوسيڠن اكن دسرتاءي سڤولوه ڤنديكر.
Pendekar yang menyerah kalah atau mati, dianggap tewas. 	 ڤنديكر يڠ مڽره كاله اتاو ماتي، دأڠڬڤ تيواس.
Kemudian, sepuluh pendekar yang memenangi pusingan masing-masing, akan bertarung dalam satu pusingan khas, saling bertempur sesama sendiri. 	 كمودين، سڤولوه ڤنديكر يڠ ممنڠي ڤوسيڠن ماسيڠ٢، اكن برتاروڠ دالم ساتو ڤوسيڠن خاص، ساليڠ برتمڤور سسام سنديري.
Hanya satu pemenang akan tinggal. 	 هاڽ ساتو ڤمنڠ اكن تيڠڬل.
Setiap pemenang bagi kelima-lima kumpulan kemudian akan disatukan dalam satu gelanggang. 	 ستياڤ ڤمنڠ باڬي كليما-ليم كومڤولن كمودين اكن دساتوكن دالم ساتو ڬلڠڬڠ.
Ketika ini, kelima-limanya akan bertarung sesama sendiri untuk mendapatkan seorang pemenang. 	 كتيک اين، كليما-ليمڽ اكن برتاروڠ سسام سنديري اونتوق منداڤتكن سأورڠ ڤمنڠ.
Pada pusingan ini, pembunuhan adalah dilarang. 	 ڤد ڤوسيڠن اين، ڤمبونوهن اداله دلارڠ.
Pemenang perlu berjaya membuatkan keempat-empat yang lain tewas dengan cara menyerah diri atau keluar dari gelanggang. 	 ڤمنڠ ڤرلو برجاي ممبواتكن كأمڤت-امڤت يڠ لاءين تيواس دڠن چارا مڽره ديري اتاو كلوار دري ڬلڠڬڠ.
Pemenang itu akan dikurniakan pangkat sebagai panglima terbaru Puteri Santubong bersama sebidang tanah, sebuah rumah besar berhampiran Istana Santubong, dan harta yang banyak. 	 ڤمنڠ ايت اكن دكورنياكن ڤڠكت سباڬاي ڤڠليما تربارو ڤوتري سنتوبوڠ برسام سبيدڠ تانه، سبواه رومه بسر برهمڤيرن ايستان سنتوبوڠ، دان هرتا يڠ باڽق.
Sementara empat yang lain akan dikurniakan peluang menjadi tentera khas Puteri Santubong, bersama hadiah wang yang besar. 	 سمنتارا امڤت يڠ لاءين اكن دكورنياكن ڤلواڠ منجادي تنترا خاص ڤوتري سنتوبوڠ، برسام هديه واڠ يڠ بسر.
Suasana di lapangan itu sedikit hingar memandangkan semua yang berada di situ saling berbual sesama sendiri. 	 سواسان دلاڤڠن ايت سديكيت هيڠار ممندڠكن سموا يڠ براد دسيتو ساليڠ بربوال سسام سنديري.
Ketibaan Yang Mulia Puteri Dewata Mulya, Tuanku Puteri Santubong!  Satu laungan bergema memenuhi segenap lapangan, menyebabkan orang ramai berhenti bersuara dan menoleh ke satu arah yang sama. 	 كتيباءن يڠ موليا ڤوتري ديواتا موليا، توانكو ڤوتري سنتوبوڠ!  ساتو لاوڠن برڬما ممنوهي سڬنڤ لاڤڠن، مڽببكن اورڠ راماي برهنتي برسوارا دان منوليه كساتو اره يڠ سام.
Gapura besar di balik pentas besar itu perlahan-lahan terkuak. 	 ڬاڤورا بسر دباليق ڤنتس بسر ايت ڤرلاهن-لاهن تركواق.
Sekumpulan pendekar yang merupakan tentera Istana Santubong bergerak keluar terlebih dahulu, dan berbaris memenuhi kawasan hadapan tempat duduk. 	 سكومڤولن ڤنديكر يڠ مروڤاكن تنترا ايستان سنتوبوڠ برڬرق كلوار ترلبيه دهولو، دان برباريس ممنوهي كاوسن هادڤن تمڤت دودوق.
Jelas, mereka merupakan benteng utama bagi mengelak sebarang kejadian tidak diingini menimpa sang puteri. 	 جلس، مريک مروڤاكن بينتيڠ اوتام باڬي مڠيلق سبارڠ كجادين تيدق دإيڠيني منيمڤا سڠ ڤوتري.
Kemudian, orang ramai mula mengeluarkan suara kekaguman masing-masing. 	 كمودين، اورڠ راماي مولا مڠلواركن سوارا ككاڬومن ماسيڠ٢.
Puteri Santubong muncul. 	 ڤوتري سنتوبوڠ مونچول.
Orangnya sangat rupawan. 	 اورڠڽ ساڠت روڤاون.
Wajahnya cerah bagai disimbah cahaya, bibirnya sederhana mungil, merah bagai bunga ros. 	 واجهڽ چره باڬاي دسيمبه چهاي، بيبيرڽ سدرهان موڠيل، ميره باڬاي بوڠا روس.
Rambutnya lurus halus bersanggul bunga-bunga emas, pakaiannya mempamerkan kebanggaan rakyat setempat dengan menzahirkan tubuhnya yang ramping. 	 رمبوتڽ لوروس هالوس برسڠڬول بوڠا٢ امس، ڤاكاينڽ ممڤاميركن كبڠڬاءن رعيت ستمڤت دڠن منظاهيركن توبوهڽ يڠ رامڤيڠ.
Pada bahu kanannya terkumpul pelepah-pelepah Burung Kenyalang. 	 ڤد باهو كاننڽ تركومڤول ڤلڤه٢ بوروڠ كپالڠ.
Di belakang tubuhnya pula terdapat kain panjang yang dipegang oleh beberapa orang dayang. 	 دبلاكڠ توبوهڽ ڤولا ترداڤت كاءين ڤنجڠ يڠ دڤڬڠ اوليه ببراڤ اورڠ دايڠ.
Sebilah pedang terzahir di belakang pinggangnya. 	 سبيله ڤدڠ ترظاهير دبلاكڠ ڤيڠڬڠڽ.
Pedang Ilang, kebanggaan rakyat setempat, dengan ukiran teramat indah pada sarungnya. 	 ڤدڠ الڠ، كبڠڬاءن رعيت ستمڤت، دڠن اوكيرن ترأمت اينده ڤد ساروڠڽ.
Sang Puteri diiringi pembesar-pembesar kerajaan yang merupakan barisan panglimanya. 	 سڠ ڤوتري دإيريڠي ڤمبسر٢ كراجاءن يڠ مروڤاكن باريسن ڤڠليمڽ.
Masing-masing lengkap berzirah dan berwajah tegang. 	 ماسيڠ٢ لڠكڤ برزيراه دان برواجه تڬڠ.
Kebanyakan mereka merupakan wanita. 	 كباڽقن مريک مروڤاكن وانيتا.
Semua hadirin terpana dengan keindahan rupa Puteri Santubong. 	 سموا حاضيرين ترڤان دڠن كإيندهن روڤا ڤوتري سنتوبوڠ.
Keadaan menjadi sunyi sepi, sehingga dapat kedengaran bunyi angin berbisik. 	 كأداءن منجادي سوڽي سڤي، سهيڠݢ داڤت كدڠرن بوڽي اڠين بربيسيق.
Dayang-dayang yang memegang kain di belakang tubuh sang puteri melepaskan kain tersebut. 	 دايڠ٢ يڠ ممڬڠ كاءين دبلاكڠ توبوه سڠ ڤوتري ملڤسكن كاءين ترسبوت.
Tertutup sepenuhnya tubuh Puteri Santubong. 	 ترتوتوڤ سڤنوهڽ توبوه ڤوتري سنتوبوڠ.
Kain itu jelas tebal, diperbuat daripada bulu beruang. 	 كاءين ايت جلس تبل، دڤربوات درڤد بولو برواڠ.
Kalian tahu akan tujuan kehadiran kalian ke mari. 	 كالين تاهو اكن توجوان كحاضيرن كالين كماري.
Aku memuji keberanian dan kesungguhan kalian. 	 اكو مموجي كبرانين دان كسوڠڬوهن كالين.
Peperangan boleh berlaku pada bila-bila masa sahaja, memandangkan adindaku yang celaka itu tidak teragak-agak melancarkan serangan hendap tanpa mengira waktu. 	 ڤڤرڠن بوليه برلاكو ڤد بيلا٢ ماس سهاج، ممندڠكن ادينداكو يڠ چلاک ايت تيدق تراڬق-اڬق ملنچركن سرڠن هندڤ تنڤا مڠيرا وقتو.
Maka aku tidak mahu memanjangkan ucapan. 	 مک اكو تيدق ماهو ممنجڠكن اوچاڤن.
Aku mahu melihat pertarungan kalian. 	 اكو ماهو مليهت ڤرتاروڠن كالين.
Kerajaanku di ambang kemenangan. 	 كراجاءنكو دأمبڠ كمنڠن.
Jika kalian mahu menjadi orang-orang yang mulia dan mendapat kelebihan yang banyak, buktikanlah dalam Sayembara ini. 	 جک كالين ماهو منجادي اورڠ٢ يڠ موليا دان منداڤت كلبيهن يڠ باڽق، بوقتيكنله دالم سايمبارا اين.
Suara Puteri Santubong kedengaran lembut tetapi tegas. 	 سوارا ڤوتري سنتوبوڠ كدڠرن لمبوت تتاڤي تڬس.
Merdu tetapi padu. 	 مردو تتاڤي ڤادو.
Ya, tuanku puteri!  Aku akan tunjukkan!  Akan kuberikan segalanya!  Lapangan itu bergegar dengan sorakan semua, terutama para pendekar yang teruja. 	 يا، توانكو ڤوتري!  اكو اكن تونجوقكن!  اكن كوبريكن سڬالاڽ!  لاڤڠن ايت برڬڬر دڠن سورقن سموا، ترأوتام ڤارا ڤنديكر يڠ تروجا.
Tidak kira lelaki atau perempuan, semua bagaikan terbakar dengan bicara sang puteri. 	 تيدق كيرا للاكي اتاو ڤرمڤوان، سموا باڬايكن ترباكر دڠن بيچارا سڠ ڤوتري.
Bersemangat untuk membuktikan bahawa merekalah yang akan membawa kemenangan terulung kepada Istana Santubong. 	 برسماڠت اونتوق ممبوقتيكن بهاوا مريكله يڠ اكن ممباوا كمنڠن تراولوڠ كڤد ايستان سنتوبوڠ.
Kalangan pendekar lelaki pula jelas terzahir wajah penuh nafsu, mungkin membayangkan bahawa mereka akan ada peluang untuk menawan hati Puteri Santubong jika mereka berjaya memenangi sayembara ini dan membawa kemenangan kepadanya kelak. 	 كالڠن ڤنديكر للاكي ڤولا جلس ترظاهير واجه ڤنوه نفسو، موڠكين ممبايڠكن بهاوا مريک اكن اد ڤلواڠ اونتوق مناون هاتي ڤوتري سنتوبوڠ جک مريک برجاي ممنڠي سايمبارا اين دان ممباوا كمنڠن كڤدڽ كلق.
Cik Cendana, apakah engkau bersamaku? Tiba-tiba Nirnama bersuara. 	 چيق چندانا، اڤاكه اڠكاو برسامكو؟ تيبا٢ نيرنام برسوارا.
Cendana terkejut, dahinya berkerut-kerut. 	 چندانا تركجوت، داهيڽ بركروت-كروت.
Apakah engkau bersamaku?  Sudah semestinya. 	 اڤاكه اڠكاو برسامكو؟  سوده سمستيڽ.
Tetapi, apa maksudmu?  Nirnama senyum seulas. 	 تتاڤي، اڤ مقصودمو؟  نيرنام سڽوم سأولس.
Tanpa memberikan amaran, dia terus melompat tinggi. 	 تنڤا ممبريكن امرن، دي تروس ملومڤت تيڠڬي.
Semua yang berada di situ terkejut dengan tindakan Nirnama. 	 سموا يڠ براد دسيتو تركجوت دڠن تيندقن نيرنام.
Nadim dan Jenin paling terpinga-pinga saat melihat Nirnama tinggi di udara, melayang menuju gelanggang tengah. 	 نديم دان جنين ڤاليڠ ترڤيڠا-ڤيڠا ساعت مليهت نيرنام تيڠڬي دأودارا، ملايڠ منوجو ڬلڠڬڠ تڠه.
Apa yang dia lakukan? Para pendekar perlu mengundi terlebih dahulu! Nadim menepuk dahi. 	 اڤ يڠ دي لاكوكن؟ ڤارا ڤنديكر ڤرلو مڠوندي ترلبيه دهولو! نديم منڤوق داهي.
Para pengawal dan panglima Istana Santubong terperanjat dengan tindakan Nirnama, bingkas bersiaga dengan menghunus senjata masing-masing. 	 ڤارا ڤڠاول دان ڤڠليم ايستان سنتوبوڠ ترڤرنجت دڠن تيندقن نيرنام، بيڠكس برسياݢ دڠن مڠهونوس سنجات ماسيڠ٢.
Bersedia untuk segala kemungkinan. 	 برسديا اونتوق سڬالا كموڠكينن.
Beberapa orang daripada kalangan mereka bergerak pantas ke hadapan Puteri Santubong bagi melindunginya. 	 ببراڤ اورڠ درڤد كالڠن مريک برڬرق ڤانتس كهادڤن ڤوتري سنتوبوڠ باڬي مليندوڠيڽ.
Kendatipun begitu, Nirnama tidak menuju ke arah Puteri Santubong. 	 كنداتيڤون بڬيتو، نيرنام تيدق منوجو كأره ڤوتري سنتوبوڠ.
Dia sekadar mendarat di gelanggang tengah. 	 دي سقدر مندارت دڬلڠڬڠ تڠه.
Setiap pasang mata yang berada di situ memandang ke arahnya. 	 ستياڤ ڤاسڠ مات يڠ براد دسيتو ممندڠ كأرهڽ.
Termasuk Puteri Santubong. 	 ترماسوق ڤوتري سنتوبوڠ.
Kawasan lapangan itu kini hingar-bingar dengan suara ramai. 	 كاوسن لاڤڠن ايت كيني هيڠر-بيڠر دڠن سوارا راماي.
Tidak sedikit yang memarahi Nirnama atas tindakannya. 	 تيدق سديكيت يڠ ممارهي نيرنام اتس تيندقنڽ.
Apa geranganmu bersikap sedemikian, wahai pendekar? Kalian perlu mengundi terlebih dahulu! Puteri Santubong berwajah tegang. 	 اڤ ڬراڠنمو برسيكڤ سدميكين، واهاي ڤنديكر؟ كالين ڤرلو مڠوندي ترلبيه دهولو! ڤوتري سنتوبوڠ برواجه تڬڠ.
Jelas, dia murka. 	 جلس، دي مورک.
Suara tegas sang puteri juga membuatkan lapangan kembali senyap. 	 سوارا تڬس سڠ ڤوتري جوݢ ممبواتكن لاڤڠن كمبالي سڽڤ.
Nirnama mengangkat sembah dan sedikit menunduk. 	 نيرنام مڠڠكت سمبه دان سديكيت منوندوق.
Ampun, tuanku puteri. 	 امڤون، توانكو ڤوتري.
Patik mahu mencadangkan sesuatu. 	 ڤاتيق ماهو منچادڠكن سسواتو.
Cadangan apa?  Patik inginkan sayembara ini berakhir lebih awal. 	 چادڠن اڤ؟  ڤاتيق ايڠينكن سايمبارا اين برأخير لبيه اول.
Kemudian, patik, pacal yang hina ini mohon izin untuk menghadap tuanku puteri. 	 كمودين، ڤاتيق، ڤاچل يڠ هينا اين موهون ايذين اونتوق مڠهادڤ توانكو ڤوتري.
Semua yang ada terpempan. 	 سموا يڠ اد ترڤمڤن.
Termasuk Nadim dan Jenin. 	 ترماسوق نديم دان جنين.
Cendana pula terpinga-pinga. 	 چندانا ڤولا ترڤيڠا-ڤيڠا.
Engkau mahu menamatkan sayembara ini lebih awal? Langkah mayat aku terlebih dahulu!  Kami berkelana jauh untuk ke mari, bagi membuktikan kekuatan kami. 	 اڠكاو ماهو منمتكن سايمبارا اين لبيه اول؟ لڠكه ميت اكو ترلبيه دهولو!  كامي بركلان جاءوه اونتوق كماري، باڬي ممبوقتيكن كقواتن كامي.
Engkau tidak wajar mengganggu sayembara ini!  Aku membayar harga yang mahal untuk menyertai sayembara ini, bajingan!  Sebaiknya kita bunuh sahaja pengacau ini. 	 اڠكاو تيدق واجر مڠڬڠڬو سايمبارا اين!  اكو ممباير هرݢ يڠ مهل اونتوق مڽرتاءي سايمبارا اين، باجيڠن!  سباءيقڽ كيت بونوه سهاج ڤڠاچاو اين.
Dia mungkin dihantar Puteri Sejinjang!  Lapangan itu kembali bergegar dengan suara ramai. 	 دي موڠكين دهنتر ڤوتري سجينجڠ!  لاڤڠن ايت كمبالي برڬڬر دڠن سوارا راماي.
Para pendekar dan srikandi mula menghunus dan mengacung senjata masing-masing. 	 ڤارا ڤنديكر دان سريكندي مولا مڠهونوس دان مڠاچوڠ سنجات ماسيڠ٢.
Puteri Santubong mengangkat tangan. 	 ڤوتري سنتوبوڠ مڠڠكت تاڠن.
Hingar-bingar itu kembali surut. 	 هيڠار-بيڠر ايت كمبالي سوروت.
Apa maksudmu, wahai pendekar berparut? Bagaimana engkau mahu menamatkan sayembara ini lebih awal? Aku telah menyediakan banyak perkara untuknya. 	 اڤ مقصودمو، واهاي ڤنديكر برڤاروت؟ باڬايمان اڠكاو ماهو منمتكن سايمبارا اين لبيه اول؟ اكو تله مڽدياكن باڽق ڤركارا اونتوقڽ.
Matanya tajam menatap Nirnama. 	 ماتڽ تاجم مناتڤ نيرنام.
Tuanku puteri tetap akan dapat melihat sayembara ini berlangsung. 	 توانكو ڤوتري تتڤ اكن داڤت مليهت سايمبارا اين برلڠسوڠ.
Nirnama menebarkan pandangan redupnya kepada semua pendekar dan srikandi yang berada di lapangan itu. 	 نيرنام منبركن ڤندڠن ردوڤڽ كڤد سموا ڤنديكر دان سريكندي يڠ براد دلاڤڠن ايت.
Hak kalian untuk membuktikan kehebatan juga akan masih aku hormati. 	 حق كالين اونتوق ممبوقتيكن كهيبتن جوݢ اكن ماسيه اكو حرمتي.
Jadi? Puteri Santubong berkerut dahi. 	 جادي؟ ڤوتري سنتوبوڠ بركروت داهي.
Pandangannya masih setajam helang, bagai mahu benar-benar menusuk tengkorak kepala Nirnama. 	 ڤندڠنڽ ماسيه ستاجم هلاڠ، باڬاي ماهو بنر٢ منوسوق تڠكورق كڤالا نيرنام.
Jadi aku mencadangkan agar semua pendekar di sini bertarung serentak menentang diriku. 	 جادي اكو منچادڠكن اڬر سموا ڤنديكر دسيني برتاروڠ سرنتق مننتڠ ديريكو.
Semua yang ada tergamam. 	 سموا يڠ اد ترڬامم.
Tidak menyangka cadangan itu terpacul dari mulut seorang pendekar. 	 تيدق مڽڠک چادڠن ايت ترڤاچول دري مولوت سأورڠ ڤنديكر.
Cadangan berani mati. 	 چادڠن براني ماتي.
Puteri Santubong sendiri terpempan dengan cadangan Nirnama. 	 ڤوتري سنتوبوڠ سنديري ترڤمڤن دڠن چادڠن نيرنام.
Apakah dia sudah gila? Jenin sendiri tidak dapat menyembunyikan perasaannya. 	 اڤاكه دي سوده ڬيلا؟ جنين سنديري تيدق داڤت مڽمبوڽيكن ڤراساءنڽ.
Apakah dengan begini, rancangan kita akan berjaya? Nadim menepuk dahi. 	 اڤاكه دڠن بڬيني، رانچڠن كيت اكن برجاي؟ نديم منڤوق داهي.
Bagi Nadim, Nirnama memang seorang pendekar yang hebat. 	 باڬي نديم، نيرنام ميمڠ سأورڠ ڤنديكر يڠ هيبت.
Tetapi bertarung dengan 99 pendekar serentak? Mereka ini bukan orang bawahan nan picisan. 	 تتاڤي برتاروڠ دڠن 99 ڤنديكر سرنتق؟ مريک اين بوكن اورڠ باوهن نن ڤيچيسن.
Saat ini, Cendana mula memahami maksud kata-kata Nirnama kepadanya sebelum ini. 	 ساعت اين، چندانا مولا ممهمي مقصود كات٢ نيرنام كڤدڽ سبلوم اين.
Pantas dia melompat tinggi, dan melayang ke gelanggang tengah, sebelum mendarat ke sisi Nirnama. 	 ڤانتس دي ملومڤت تيڠڬي، دان ملايڠ كڬلڠڬڠ تڠه، سبلوم مندارت كسيسي نيرنام.
Sebaiknya selepas ini engkau menerangkan dengan lebih jelas. 	 سباءيقڽ سلڤس اين اڠكاو منرڠكن دڠن لبيه جلس.
Cendana mendengus lembut sambil tersenyum manis kepada Nirnama. 	 چندانا مندڠوس لمبوت سمبيل ترسڽوم مانيس كڤد نيرنام.
Nirnama hanya tersengih. 	 نيرنام هاڽ ترسڠيه.
Patik bersama pendekar ini, tuanku puteri. 	 ڤاتيق برسام ڤنديكر اين، توانكو ڤوتري.
Kami berdua mahu mencabar sekalian peserta menentang kami serentak. 	 كامي بردوا ماهو منچابر سكالين ڤسرتا مننتڠ كامي سرنتق.
Cendana bersuara lantang. 	 چندانا برسوارا لنتڠ.
Lapangan itu kembali riuh. 	 لاڤڠن ايت كمبالي ريوه.
Bergegar dengan kemarahan ramai. 	 برڬڬر دڠن كمارهن راماي.
Pasangan pendekar dan srikandi di gelanggang tengah itu bagaikan telah menghina mereka. 	 ڤاسڠن ڤنديكر دان سريكندي دڬلڠڬڠ تڠه ايت باڬايكن تله مڠهينا مريک.
Kalian akan mati!  Angkuh!  Kami tidak akan berbelas kasihan!  Nirnama menatap tepat wajah Puteri Santubong. 	 كالين اكن ماتي!  اڠكوه!  كامي تيدق اكن بربلس كاسيهن!  نيرنام مناتڤ تڤت واجه ڤوتري سنتوبوڠ.
Pandangan redupnya dengan pandangan tajam Puteri Santubong bertaut. 	 ڤندڠن ردوڤڽ دڠن ڤندڠن تاجم ڤوتري سنتوبوڠ برتاءوت.
Kemudian, sang puteri mengangkat tangan, mendiamkan semua. 	 كمودين، سڠ ڤوتري مڠڠكت تاڠن، منديامكن سموا.
Memandangkan engkau telah terlajak membakar kemarahan ramai di sini, juga membuatkan aku teruja akan gerangan kalian berdua, maka aku akan membenarkan hajat kalian. 	 ممندڠكن اڠكاو تله ترلاجق ممباكر كمارهن راماي دسيني، جوݢ ممبواتكن اكو تروجا اكن ڬراڠن كالين بردوا، مک اكو اكن ممبنركن حاجة كالين.
Puteri Santubong kemudian menggerakkan tangan ke kiri dan kanan, mengarahkan pengawal-pengawalnya untuk kembali ke tempat masing-masing. 	 ڤوتري سنتوبوڠ كمودين مڠڬرقكن تاڠن ككيري دان كانن، مڠارهكن ڤڠاول-ڤڠاولڽ اونتوق كمبالي كتمڤت ماسيڠ٢.
Dia kemudian bersemayam di singgahsana yang telah disediakan khas buatnya. 	 دي كمودين برسمايم دسيڠڬهسان يڠ تله دسدياكن خاص بواتڽ.
Nirnama tenang sahaja melihat pergerakan Puteri Santubong. 	 نيرنام تنڠ سهاج مليهت ڤرڬرقن ڤوتري سنتوبوڠ.
Apakah dia akan memberikan kita masa untuk bersedia? Cendana berdesir. 	 اڤاكه دي اكن ممبريكن كيت ماس اونتوق برسديا؟ چندانا بردسير.
Nirnama senyum segaris dan menggeleng. 	 نيرنام سڽوم سڬاريس دان مڠڬيليڠ.
Sekarang! Puteri Santubong menghayun tangan. 	 سكارڠ! ڤوتري سنتوبوڠ مڠهايون تاڠن.
Bagaikan halilintar yang berdentum, para pendekar dan srikandi peserta Sayembara 100 Pendekar melompat dari tempat masing-masing bersama senjata yang terhunus, menyerbu ke gelanggang tengah. 	 باڬايكن هليلينتر يڠ بردنتوم، ڤارا ڤنديكر دان سريكندي ڤسرتا سايمبارا 100 ڤنديكر ملومڤت دري تمڤت ماسيڠ٢ برسام سنجات يڠ ترهونوس، مڽربو كڬلڠڬڠ تڠه.
Dengan nama Allah Yang Maha Perkasa lagi Maha Berkuasa. 	 دڠن نام الله يڠ مها ڤركاس لاڬي مها بركواس.
Nirnama membuka kekuda, dua belah tangan terbuka siaga. 	 نيرنام ممبوک ككودا، دوا بله تاڠن تربوک سياݢ.
Jika aku tidak mengenalimu, aku akan menuduh engkau gila, Nirnama. 	 جک اكو تيدق مڠناليمو، اكو اكن منودوه اڠكاو ڬيلا، نيرنام.
Cendana turut bersiaga, sambil bibir mengoyak senyuman tajam. 	 چندانا توروت برسياݢ، سمبيل بيبير مڠويق سڽومن تاجم.
Para pendekar dan srikandi semakin menghampiri mereka. 	 ڤارا ڤنديكر دان سريكندي سماكين مڠهمڤيري مريک.
Mampus kalian berdua!   Sekarang engkau terjun. 	 ممڤوس كالين بردوا!   سكارڠ اڠكاو ترجون.
Matanya membulat. 	 ماتڽ ممبولت.
Dia melihat ke bawah. 	 دي مليهت كباوه.
Deburan air membingitkan pendengaran. 	 دبورن اير ممبيڠيتكن ڤندڠرن.
Aliran air sungai yang menderu-deru di tepinya itu membuatkan jantungnya berdegup kencang. 	 اليرن اءير سوڠاي يڠ مندرو-درو دتڤيڽ ايت ممبواتكن جنتوڠڽ بردڬوڤ كنچڠ.
Apatah lagi apabila dia dapat melihat betapa tinggi air terjun di sisi telapak kakinya. 	 اڤاته لاڬي اڤابيلا دي داڤت مليهت بتاڤ تيڠڬي اءير ترجون دسيسي تلڤق كاكيڽ.
Dia memandang kembali kepada Adiwaja. 	 دي ممندڠ كمبالي كڤد اديواج.
Lelaki tua renta itu sedang tersengih sambil wajahnya bagai separa mendongak. 	 للاكي توا رنتا ايت سدڠ ترسڠيه سمبيل واجهڽ باڬاي سڤرا مندوڠاق.
Engkau kata mahu mula melatih aku dengan seni silat?  Benar. 	 اڠكاو كات ماهو مولا ملاتيه اكو دڠن سني سيلت؟  بنر.
Tiga purnama aku berada di sini, engkau hanya menggunakan aku untuk kerja-kerja berkuli. 	 تيݢ ڤورنام اكو براد دسيني، اڠكاو هاڽ مڠڬوناكن اكو اونتوق كرجا٢ بركولي.
Potong kayu api dan mengangkutnya. 	 ڤوتوڠ كايو اڤي دان مڠڠكوتڽ.
Gembur tanah menggunakan tangan kosong, bantu engkau bercucuk tanam. 	 ڬمبور تانه مڠڬوناكن تاڠن كوسوڠ، بنتو اڠكاو برچوچوق تانم.
Cuci pakaian engkau. 	 چوچي ڤاكاين اڠكاو.
Ke hulu ke hilir mengumpulkan anak panah. 	 كهولو كهيلير مڠومڤولكن انق ڤانه.
Berlari mengejar arnab untuk dijadikan juadah. 	 برلاري مڠجر ارنب اونتوق دجاديكن جواده.
Banyak lagi perbuatan yang tidak ada kena mengena dengan silat. 	 باڽق لاڬي ڤربواتن يڠ تيدق اد كنا مڠنا دڠن سيلت.
Hari ini engkau menyatakan latihanku baru akan bermula, dan pengajaran pertama ia. 	 هاري اين اڠكاو مڽاتاكن لاتيهنكو بارو اكن برمولا، دان ڤڠاجرن ڤرتام اي.
Engkau guru atau aku guru?  Dia terdiam. 	 اڠكاو ڬورو اتاو اكو ڬورو؟  دي ترديام.
Perlahan-lahan dia memandang kembali ke bahagian bawah air terjun. 	 ڤرلاهن-لاهن دي ممندڠ كمبالي كبهاڬين باوه اءير ترجون.
Turunlah! Satu suara kedengaran sayup. 	 تورونله! ساتو سوارا كدڠرن سايوڤ.
Terjun sahaja, jangan takut! Suara lain pula kedengaran. 	 ترجون سهاج، جاڠن تاكوت! سوارا لاين ڤولا كدڠرن.
Kemudian tawa sayup-sayup kedengaran. 	 كمودين تاو سايوڤ٢ كدڠرن.
Di dalam sungai di bawah air terjun itu, dua tubuh manusia kelihatan melambai-lambai kepadanya. 	 ددالم سوڠاي دباوه اءير ترجون ايت، دوا توبوه ماءنسي كليهتن ملمباي-لمباي كڤدڽ.
Tetapi itu tidak membuatkannya senang hati. 	 تتاڤي ايت تيدق ممبواتكنڽ سنڠ هاتي.
Kedua-dua mereka merupakan orang dewasa, berusia lebih 20-an. 	 كدوا-دوا مريک مروڤاكن اورڠ ديواس، بروسيا لبيه 20-ان.
Aku guru, atau engkau guru? Adiwaja mengulang soalan tersebut. 	 اكو ڬورو، اتاو اڠكاو ڬورو؟ اديواج مڠولڠ سوءالن ترسبوت.
Engkau guru. 	 اڠكاو ڬورو.
Maka terjunlah. 	 مک ترجونله.
Dengan berat hati, dia bergerak ke tebing air terjun. 	 دڠن برت هاتي، دي برڬرق كتبيڠ اءير ترجون.
Dadanya berdegup semakin laju dan kencang, ibarat segala pembuluh darah mahu meletup, memercikkan darahnya ke sekalian arah. 	 داداڽ بردڬوڤ سماكين لاجو دان كنچڠ، عبارت سڬالا ڤمبولوه داره ماهو ملتوڤ، ممرچيقكن دارهڽ كسكالين اره.
Engkau takut?  Adiwaja berdiri di sisinya. 	 اڠكاو تاكوت؟  اديواج برديري دسيسيڽ.
Dua lengan baju Adiwaja beralun ditiup angin kuat di atas puncak air terjun ini. 	 دوا لڠن باجو اديواج برالون دتياڤ اڠين قوات دأتس ڤونچق اءير ترجون اين.
Dia perlahan-lahan mengangguk seraya menelan liur. 	 دي ڤرلاهن-لاهن مڠڠڬوق سرايا منلن ليور.
Matanya menangkap susuk dua orang dewasa tadi yang sedang berenang-renang ke tebing sungai. 	 ماتڽ منڠكڤ سوسوق دوا اورڠ ديواس تادي يڠ سدڠ برنڠ-رنڠ كتبيڠ سوڠاي.
Mereka berdua kelihatan bagaikan semut sahaja dari tempat dia berdiri. 	 مريک بردوا كليهتن باڬايكن سموت سهاج دري تمڤت دي برديري.
Terlalu tinggi air terjun di tepi telapak kakinya itu. 	 ترلالو تيڠڬي اءير ترجون دتڤي تلڤق كاكيڽ ايت.
Bagus. 	 باڬوس.
Itu tanda engkau hidup. 	 ايت تندا اڠكاو هيدوڤ.
Dia memandang Adiwaja. 	 دي ممندڠ اديواج.
Rasa takut bukan tanda lemah. 	 راس تاكوت بوكن تندا لمه.
Rasa takut buat kita berjaga-jaga. 	 راس تاكوت بوات كيت برجاݢا-جاݢ.
Tinggalnya, kita tidak mahu ditewaskan oleh rasa takut. 	 تيڠڬلڽ، كيت تيدق ماهو دتيواسكن اوليه راس تاكوت.
Maka di situ kita melatih diri untuk berani. 	 مک دسيتو كيت ملاتيه ديري اونتوق براني.
Setelah kita menilai keadaan dengan wajar, tahu tindakan apa yang sepatutnya, maka kita imbangi perasaan takut dengan ilmu, dengan perancangan, lantas kita menjadi berani untuk bertindak. 	 ستله كيت منيلاي كأداءن دڠن واجر، تاهو تيندقن اڤ يڠ سڤاتوتڽ، مک كيت ايمباڠي ڤراساءن تاكوت دڠن علمو، دڠن ڤرانچڠن، لنتس كيت منجادي براني اونتوق برتيندق.
Adiwaja menala wajah ke arahnya. 	 اديواج منالا واجه كأرهڽ.
Orang tua renta lagi buta itu sentiasa menutup bahagian matanya dengan potongan kain yang diikat di belakang kepala. 	 اورڠ توا رنتا لاڬي بوتا ايت سنتياس منوتوڤ بهاڬين ماتڽ دڠن ڤوتوڠن كاءين يڠ دإيكت دبلاكڠ كڤالا.
Engkau perhatikan tubuhmu, budak. 	 اڠكاو ڤرهاتيكن توبوهمو، بودق.
Apakah engkau sama seperti tiga purnama lalu?  Dia menundukkan kepala, memandang tubuhnya. 	 اڤاكه اڠكاو سام سڤرتي تيݢ ڤورنام لالو؟  دي منوندوقكن كڤالا، ممندڠ توبوهڽ.
Badannya tidak lagi sama seperti awal-awal dia dibawa ke mari. 	 بادنڽ تيدق لاڬي سام سڤرتي اول٢ دي دباوا كماري.
Badannya lebih tegap, walau tidaklah berotot terlalu besar dan sasa. 	 بادنڽ لبيه تڬڤ، والاو تيدكله بروتوت ترلالو بسر دان ساس.
Dia juga sebenarnya menyedari yang dirinya lebih tangkas dan pantas dalam menyempurnakan tugasan harian. 	 دي جوݢ سبنرڽ مڽدري يڠ ديريڽ لبيه تڠكس دان ڤانتس دالم مڽمڤورناكن توڬسن هارين.
Setiap kerja yang Adiwaja berikan kepadanya kebelakangan ini, dapat dilakukan tanpa cepat merasa lelah sebagaimana awal-awal dahulu. 	 ستياڤ كرجا يڠ اديواج بريكن كڤدڽ كبلاكڠن اين، داڤت دلاكوكن تنڤا چڤت مراسا للاه سباڬايمان اول٢ دهولو.
Jika tiga purnama lalu aku minta engkau terjun dari puncak ini, engkau hanya akan mati saat tubuhmu bertemu dengan permukaan sungai. 	 جک تيݢ ڤورنام لالو اكو مينتا اڠكاو ترجون دري ڤونچق اين، اڠكاو هاڽ اكن ماتي ساعت توبوهمو برتمو دڠن ڤرموكاءن سوڠاي.
Adiwaja bersuara lagi. 	 اديواج برسوارا لاڬي.
Tetapi tubuhmu telah bersedia. 	 تتاڤي توبوهمو تله برسديا.
Apakah engkau menyuruh aku melakukan itu semua untuk melatihku?  Semenjak engkau mengekori aku dari Perkampungan Gapura, engkau merupakan anak muridku. 	 اڤاكه اڠكاو مڽوروه اكو ملاكوكن ايت سموا اونتوق ملاتيهكو؟  سمنجق اڠكاو مڠيكوري اكو دري ڤركامڤوڠن ڬاڤورا، اڠكاو مروڤاكن انق موريدكو.
Setiap saat kemudian adalah didikanku kepadamu. 	 ستياڤ ساعت كمودين اداله ديديقنكو كڤدمو.
Matanya membesar. 	 ماتڽ ممبسر.
Sekarang, engkau guru atau aku guru?  Engkau guruku. 	 سكارڠ، اڠكاو ڬورو اتاو اكو ڬورو؟  اڠكاو ڬوروكو.
Maka percayalah kata-kataku bahawa engkau telah bersedia untuk melakukan lompatan ini. 	 مک ڤرچايله كات-كاتكو بهاوا اڠكاو تله برسديا اونتوق ملاكوكن لومڤتن اين.
Takluki rasa takutmu. 	 تعلوقي راس تاكوتمو.
Tundukkan diri, serahkan segalanya kepada Allah subhanahu wa taala, kerana engkau telah memenuhi syarat untuk orang yang mahu bertawakkal, yakni berusaha. 	 توندوقكن ديري، سراهكن سڬالاڽ كڤد الله سبحانه وتعالى، كران اڠكاو تله ممنوهي شرط اونتوق اورڠ يڠ ماهو برتوكل، يعني براوسها.
Engkau telah berusaha memperkasa tubuhmu untuk lompatan ini. 	 اڠكاو تله براوسها ممڤركاس توبوهمو اونتوق لومڤتن اين.
Dia memandang kembali ke bawah. 	 دي ممندڠ كمبالي كباوه.
Tarik nafasmu. 	 تاريق نفسمو.
Hubungkan dirimu dengan keimanan kepada Allah. 	 هوبوڠكن ديريمو دڠن كإيمانن كڤد الله.
Hanya dengan mengingati Allah, hati akan menjadi tenang. 	 هاڽ دڠن مڠيڠتي الله، هاتي اكن منجادي تنڠ.
Dia memejamkan mata. 	 دي ممجمكن مات.
Mengawal pernafasan. 	 مڠاول ڤرنفسن.
Degupan jantung yang tadinya kencang, perlahan-lahan surut dan kembali seperti biasa. 	 دڬوڤن جنتوڠ يڠ تاديڽ كنچڠ، ڤرلاهن-لاهن سوروت دان كمبالي سڤرتي بياسا.
Perjalananmu masih panjang. 	 ڤرجالننمو ماسيه ڤنجڠ.
Tetapi engkau telah melepasi peringkat pertama. 	 تتاڤي اڠكاو تله ملڤسي ڤريڠكت ڤرتام.
Engkau anak muridku. 	 اڠكاو انق موريدكو.
Pengamal Silat Tanpa Nama!  Dia mengangguk. 	 ڤڠعمل سيلت تنڤا نام!  دي مڠڠڬوق.
Sekarang, dengan nama Allah, terjunlah!  Dengan nama Allah Yang Maha Perkasa lagi Maha Berkuasa!  Dia terjun dengan jiwa yang merdeka!   Semua yang memerhati semenjak awal tadi hampir sahaja tidak mengelipkan mata. 	 سكارڠ، دڠن نام الله، ترجونله!  دڠن نام الله يڠ مها ڤركاس لاڬي مها بركواس!  دي ترجون دڠن جيوا يڠ مرديک!   سموا يڠ ممرهاتي سمنجق اول تادي همڤير سهاج تيدق مڠليڤكن مات.
Bahkan, beberapa orang menggosok-gosok mata, bagaikan tidak percaya dengan apa yang sedang dilihat. 	 بهكن، ببراڤ اورڠ مڠڬوسوق-ڬوسوق مات، باڬايكن تيدق ڤرچاي دڠن اڤ يڠ سدڠ دليهت.
Para pengawal dan panglima Istana Santubong jelas terpana. 	 ڤارا ڤڠاول دان ڤڠليم ايستان سنتوبوڠ جلس ترڤان.
Manakala mata Puteri Santubong pula membulat, sukar hendak menerima apa yang sedang kelihatan di hadapannya. 	 مانكالا مات ڤوتري سنتوبوڠ ڤولا ممبولت، سوكر هندق منريما اڤ يڠ سدڠ كليهتن دهادڤنڽ.
Sekitar lima puluh pendekar telah pun tumbang. 	 سكيتر ليم ڤولوه ڤنديكر تله ڤون تومبڠ.
Walaupun tiada nyawa yang melayang, tetapi mereka tidak lagi dapat bangkit daripada perbaringan. 	 والاوڤون تياد ڽاوا يڠ ملايڠ، تتاڤي مريک تيدق لاڬي داڤت بڠكيت درڤد ڤرباريڠن.
Rata-rata hilang kesedaran, pengsan. 	 رات٢ هيلڠ كسدرن، ڤيڠسن.
Tinggal sebahagian kecil yang masih sedarkan diri, namun asyik mengerang kesakitan dan tidak pun dapat bangkit semula. 	 تيڠڬل سبهاڬين كچيل يڠ ماسيه سدركن ديري، نامون اشيق مڠرڠ كساكيتن دان تيدق ڤون داڤت بڠكيت سمولا.
Nirnama dan Cendana tangkas bertempur di gelanggang tengah. 	 نيرنام دان چندانا تڠكس برتمڤور دڬلڠڬڠ تڠه.
Mereka tidak lagi berada hampir antara satu sama lain. 	 مريک تيدق لاڬي براد همڤير انتارا ساتو سام لاءين.
Nirnama di hujung gelanggang, sementara Cendana di arah berlawanan. 	 نيرنام دهوجوڠ ڬلڠڬڠ، سمنتارا چندانا دأره برلاونن.
Lebih banyak pandangan tertumpu kepada Nirnama. 	 لبيه باڽق ڤندڠن ترتومڤو كڤد نيرنام.
Empat puluh pendekar dan srikandi cuba untuk menumbangkannya. 	 امڤت ڤولوه ڤنديكر دان سريكندي چوبا اونتوق منومبڠكنڽ.
Hanya lapan orang yang mencabar Cendana. 	 هاڽ لاڤن اورڠ يڠ منچابر چندانا.
Aku Beruang Waja Indera, takkan ditewaskan oleh sesiapa!  Seorang pendekar bertubuh sasa, tinggi lagi besar, menyerbu ke arah Nirnama dengan kedua-dua belah tangan persis tangan beruang. 	 اكو برواڠ واج ايندرا، تقكن دتيواسكن اوليه سسياڤا!  سأورڠ ڤنديكر برتوبوه ساس، تيڠڬي لاڬي بسر، مڽربو كأره نيرنام دڠن كدوا-دوا بله تاڠن ڤرسيس تاڠن برواڠ.
Boleh jadi dia benar-benar mengambil tangan beruang yang sebenar dan membaluti inderanya itu. 	 بوليه جادي دي بنر٢ مڠمبيل تاڠن برواڠ يڠ سبنر دان ممبالوتي ايندراڽ ايت.
Nirnama langsung tidak mempamerkan gerun. 	 نيرنام لڠسوڠ تيدق ممڤاميركن ڬرون.
Nafasnya juga tidak turun naik. 	 نفسڽ جوݢ تيدق تورون ناءيق.
Walhal, dia bertarung tanpa henti dan kebanyakan lawan yang tumbang adalah hasil jurus yang dilepaskannya. 	 ولحال، دي برتاروڠ تنڤا هنتي دان كبانڽقن لاون يڠ تومبڠ اداله حاصيل جوروس يڠ دلڤسكنڽ.
Apabila tangan Beruang Waja cuba menyambar tubuhnya, Nirnama menunduk. 	 اڤابيلا تاڠن برواڠ واج چوبا مڽمبر توبوهڽ، نيرنام منوندوق.
Ketinggian dan tubuh besar Beruang Waja mungkin dilihat ramai sebagai kelebihan, tetapi pada mata Nirnama, tubuh sedemikian banyak kelemahannya. 	 كتيڠڬين دان توبوه بسر برواڠ واج موڠكين دليهت راماي سباڬاي كلبيهن، تتاڤي ڤد مات نيرنام، توبوه سدميكين باڽق كلمهنڽ.
Pergerakannya perlahan dan banyak ruang terdedah. 	 ڤرڬرقنڽ ڤرلاهن دان باڽق رواڠ تردده.
Bagaikan deruan angin, Nirnama menyusup lebih rapat ke tubuh Beruang Waja dan melepaskan tumbukan terhadap kawasan kemaluan pendekar itu. 	 باڬايكن دروان اڠين، نيرنام مڽوسوڤ لبيه راڤت كتوبوه برواڠ واج دان ملڤسكن تومبوقن ترهادڤ كاوسن كمالوان ڤنديكر ايت.
Terbelalak mata Beruang Waja, tersembur liurnya. 	 تربلالق مات برواڠ واج، ترسمبور ليورڽ.
Engkau masih ada kami!  Seorang srikandi, berambut panjang terpisah sepuluh di hujungnya, dengan setiap hujung itu terikat senjata kecil lagi tajam. 	 اڠكاو ماسيه اد كامي!  سأورڠ سريكندي، برمبوت ڤنجڠ ترڤيسه سڤولوه دهوجوڠڽ، دڠن ستياڤ هوجوڠ ايت ترايكت سنجات كچيل لاڬي تاجم.
Dia melompat sambil berputar-putar dari belakang Nirnama, membuatkan senjata-senjatanya turut berpusing-pusing. 	 دي ملومڤت سمبيل برڤوتر-ڤوتر دري بلاكڠ نيرنام، ممبواتكن سنجات-سنجاتڽ توروت برڤوسيڠ-ڤوسيڠ.
Nirnama yang tadi menghadap Beruang Waja, menarik tangannya dan terus melompat tanpa memandang srikandi tersebut. 	 نيرنام يڠ تادي مڠهادڤ برواڠ واج، مناريق تاڠنڽ دان تروس ملومڤت تنڤا ممندڠ سريكندي ترسبوت.
Tangan Beruang Waja dicapainya, dan tubuh besar itu terus dibanting Nirnama, menghempap srikandi tadi, yang tidak sempat pun memperkenalkan diri. 	 تاڠن برواڠ واج دچاڤايڽ، دان توبوه بسر ايت تروس دبنتيڠ نيرنام، مڠهيمڤاڤ سريكندي تادي، يڠ تيدق سمڤت ڤون ممڤركنلكن ديري.
Nirnama tidak berhenti di situ. 	 نيرنام تيدق برهنتي دسيتو.
Sebaik sahaja mendarat, terus dia melancarkan satu sepakan, membuatkan tubuh besar Beruang Waja melayang ke luar gelanggang, dan menyambar lima lagi pendekar dan srikandi yang lain. 	 سبايق سهاج مندارت، تروس دي ملنچركن ساتو سڤاقن، ممبواتكن توبوه بسر برواڠ واج ملايڠ كلوار ڬلڠڬڠ، دان مڽمبر ليم لاڬي ڤنديكر دان سريكندي يڠ لاءين.
Tujuh pahlawan terkeluar dari gelanggang dan tidak mampu bangkit, hanya dalam masa sebentar cuma. 	 توجوه ڤهلاون تركلوار دري ڬلڠڬڠ دان تيدق ممڤو بڠكيت، هاڽ دالم ماس سبنتر چوما.
Semua yang berada di lapangan itu tergamam. 	 سموا يڠ براد دلاڤڠن ايت ترڬامم.
Nadim bersorak-sorai. 	 نديم برسورق-سوراي.
Itulah dia Nirnama!  Aku tahu dia menyimpan kelebihan yang besar, tetapi aku tidak menyangka dia sehebat ini! Jenin menepuk sisi bahu Nadim. 	 ايتله دي نيرنام!  اكو تاهو دي مڽيمڤن كلبيهن يڠ بسر، تتاڤي اكو تيدق مڽڠک دي سهيبت اين! جنين منڤوق سيسي باهو نديم.
Nadim ketawa. 	 نديم كتاوا.
Sekarang engkau sudah tahu. 	 سكارڠ اڠكاو سوده تاهو.
Hah, Cik Cendana juga tidak kurang hebatnya!  Cendana tangkas melibas selendangnya. 	 هاه، چيق چندانا جوݢ تيدق كورڠ هيبتڽ!  چندانا تڠكس مليبس سليندڠڽ.
Hujung selendang itu tidak bersenjata, sekadar digunakan untuk menangkap anggota tubuh lawan atau memasung mereka, sebelum dia melancarkan serangan menggunakan jarum kecil yang disepit antara ibu jari dan telunjuknya. 	 هوجوڠ سليندڠ ايت تيدق برسنجات، سقدر دڬوناكن اونتوق منڠكڤ اڠڬوتا توبوه لاون اتاو مماسوڠ مريک، سبلوم دي ملنچركن سرڠن مڠڬوناكن جاروم كچيل يڠ دسڤيت انتارا ايبو  جاري دان تلونجوقڽ.
Jarum itu akan terbenam pada pusat-pusat penting di tubuh lawan, membuatkan mereka tidak mampu bergerak dan tumbang. 	 جاروم ايت اكن تربنم ڤد ڤوست٢ ڤنتيڠ دتوبوه لاون، ممبواتكن مريک تيدق ممڤو برڬرق دان تومبڠ.
Namun, lawan-lawannya bukanlah mudah untuk ditumbangkan sedemikian. 	 نامون، لاون-لاونڽ بوكنله موده اونتوق دتومبڠكن سدميكين.
Mereka memberikan tentangan yang hebat memandangkan mereka juga bukanlah pahlawan yang calang-calang. 	 مريک ممبريكن تنتاڠن يڠ هيبت ممندڠكن مريک جوݢ بوكنله ڤهلاون يڠ چالڠ٢.
Tambah pula, mereka menyerang Cendana secara beramai-ramai. 	 تمبه ڤولا، مريک مڽرڠ چندانا سچارا براماي-راماي.
Wajah Cendana sudah dibasahi keringat. 	 واجه چندانا سوده دباسهي كريڠت.
Pun begitu, Silat Sri Pelanduk yang diamalkannya membuatkan Cendana mahir dengan banyak jenis senjata kecil. 	 ڤون بڬيتو، سيلت سري ڤلندوق يڠ دعملكنڽ ممبواتكن چندانا ماهير دڠن باڽق جنيس سنجات كچيل.
Jarum-jarum kecilnya sentiasa ditebarkan, membuatkan pergerakan lawan acapkali terganggu dengan serangan mengejut tersebut. 	 جاروم٢ كچيلڽ سنتياس دتيبركن، ممبواتكن ڤرڬرقن لاون اچڤكالي ترڬڠڬو دڠن سرڠن مڠجوت ترسبوت.
Cendana akan mengambil peluang itu, menyambar kaki atau tangan lawan menggunakan selendangnya, sebelum membanting mereka atau membuatkan mereka saling berlanggaran. 	 چندانا اكن مڠمبيل ڤلواڠ ايت، مڽمبر كاكي اتاو تاڠن لاون مڠڬوناكن سليندڠڽ، سبلوم ممبنتيڠ مريک اتاو ممبواتكن مريک ساليڠ برلڠڬرن.
Engkau ini hanya pandai melakukan silap mata! Aku, Guruh Merah akan mengajarmu seni silat yang sebenar!  Seorang lelaki bertubuh kurus kering dan bertopi tirus mengelak pantas serangan jarum-jarum Cendana. 	 اڠكاو اين هاڽ ڤنداي ملاكوكن سيلڤ مات! اكو، ڬوروه ميره اكن مڠاجرمو سني سيلت يڠ سبنر!  سأورڠ للاكي برتوبوه كوروس كريڠ دان برتوڤي تيروس مڠيلق ڤانتس سرڠن جاروم٢ چندانا.
Dia terus menghampiri srikandi itu, dan mahu menghunuskan sebilah parang. 	 دي تروس مڠهمڤيري سريكندي ايت، دان ماهو مڠهونوسكن سبيله ڤارڠ.
Cendana dengan tangkas mengambil langkah tidak terduga, maju dan memanjangkan kakinya menghentam siku Guruh Merah, menghalang parang itu daripada terhunus. 	 چندانا دڠن تڠكس مڠمبيل لڠكه تيدق تردوݢ، ماجو دان ممنجڠكن كاكيڽ مڠهنتم سيكو ڬوروه ميره، مڠهالڠ ڤارڠ ايت درڤد ترهونوس.
Cendana melancarkan tendangan ke wajah pendekar tersebut. 	 چندانا ملنچركن تندڠن كواجه ڤنديكر ترسبوت.
Guruh Merah tersungkur menghentam lantai gelanggang. 	 ڬوروه ميره ترسوڠكور مڠهنتم لنتاي ڬلڠڬڠ.
Dua pendekar kembar muncul dari belakang Cendana, melompat ke arahnya dengan masing-masing menujahkan tombak. 	 دوا ڤنديكر كمبر مونچول دري بلاكڠ چندانا، ملومڤت كأرهڽ دڠن ماسيڠ٢ منواجهكن تومبق.
Tetapi sudah dijangka oleh Cendana. 	 تتاڤي سوده دجڠک اوليه چندانا.
Dia sempat berguling, bilah dua tombak itu hanya mencuit kain yang melitupi kepalanya. 	 دي سمڤت برڬوليڠ، بيله دوا تومبق ايت هاڽ منچوءيت كاءين يڠ مليتوڤي كڤالاڽ.
Mujur dia bergerak pantas, jika tidak, pelitup kepalanya akan terobek. 	 موجور دي برڬرق ڤانتس، جک تيدق، ڤليتوڤ كڤالاڽ اكن تروبيق.
Belum sempat kedua-duanya mendarat, Cendana sudah bangkit dan melancarkan beberapa batang jarum ke arah dua lawan tersebut. 	 بلوم سمڤت كدوا-دواڽ مندارت، چندانا سوده بڠكيت دان ملنچركن ببراڤ باتڠ جاروم كأره دوا لاون ترسبوت.
Jarum-jarum itu tepat mendarat ke leher mereka, membuatkan kedua-duanya terus lumpuh, dan jatuh menghempap Guruh Merah, menggagalkan usaha pendekar itu untuk bangkit. 	 جاروم٢ ايت تڤت مندارت كليهير مريک، ممبواتكن كدوا-دواڽ تروس لومڤوه، دان جاتوه مڠهمڤاڤ ڬوروه ميره، مڠڬڬلكن اوسها ڤنديكر ايت اونتوق بڠكيت.
Jangan takut, dia hanya seorang!  Terus Cendana diserbu lima lawan yang berbaki. 	 جاڠن تاكوت، دي هاڽ سأورڠ!  تروس چندانا دسربو ليم لاون يڠ برباقي.
Tidak sempat dia memperbaiki aturan nafas. 	 تيدق سمڤت دي ممڤرباءيقي اتورن نفس.
Dadanya terasa sesak. 	 داداڽ تراس سسق.
Namun, dipaksa juga untuk lincah mengelak serangan senjata-senjata lawan yang ditujahkan ke arahnya secara bertubi-tubi. 	 نامون، دڤقسا جوݢ اونتوق لينچه مڠيلق سرڠن سنجات٢ لاون يڠ دتوجهكن كأرهڽ سچارا برتوبي-توبي.
Cendana menggunakan selendangnya untuk membalut tangan-tangan penyerang, menarik mereka ke arahnya. 	 چندانا مڠڬوناكن سليندڠڽ اونتوق ممبالوت تاڠن٢ ڤڽرڠ، مناريق مريک كأرهڽ.
Tiga tumbukan penuh bertenaga hinggap ke wajah tiga penyerang di tengah. 	 تيݢ تومبوقن ڤنوه برتناݢ هيڠڬڤ كواجه تيݢ ڤڽراڠ دتڠه.
Sementara dua lagi tersadung melepasi Cendana. 	 سمنتارا دوا لاڬي ترسادوڠ ملڤسي چندانا.
Ketiga-tiga pendekar itu terundur beberapa tapak, sebelum Cendana menyambung serangan dengan tangkas mencucuk jarum ke leher mereka. 	 كتيݢا-تيݢ ڤنديكر ايت تراوندور ببراڤ تاڤق، سبلوم چندانا مڽمبوڠ سرڠن دڠن تڠكس منچوچوق جاروم كليهير مريک.
Ketiga-tiganya kemudian tumbang, tidak lagi mampu bergerak. 	 كتيݢا-تيڬڽ كمودين تومبڠ، تيدق لاڬي ممڤو برڬرق.
Celaka! Guruh Merah berjaya mengesampingkan dua pendekar yang berada di atasnya. 	 چلاک! ڬوروه ميره برجاي مڠسمڤيڠكن دوا ڤنديكر يڠ براد دأتسڽ.
Segera dia menghunus parang. 	 سڬرا دي مڠهونوس ڤارڠ.
Cendana bersiaga untuk menerima serangan Guruh Merah. 	 چندانا برسياݢ اونتوق منريما سرڠن ڬوروه ميره.
Hoi kalian berdua, bangkit. 	 هوي كالين بردوا، بڠكيت.
Kita habisi perempuan sundal ini! Guruh Merah mengherdik. 	 كيت هابيسي ڤرمڤوان سوندل اين! ڬوروه ميره مڠهرديق.
Dua pendekar yang tersadung tadi tergesa-gesa bangkit. 	 دوا ڤنديكر يڠ ترسادوڠ تادي ترڬسا-ڬسا بڠكيت.
Kedua-duanya berkeris, siap menghunus senjata. 	 كدوا-دواڽ بركريس، سياڤ مڠهونوس سنجات.
Tiba-tiba, mata Cendana membulat. 	 تيبا٢، مات چندانا ممبولت.
Hah kenapa? Takut? Guruh Merah mula mengacukan senjatanya ke arah Cendana. 	 هاه كناڤ؟ تاكوت؟ ڬوروه ميره مولا مڠاچوكن سنجاتڽ كأره چندانا.
Cendana tersengih. 	 چندانا ترسڠيه.
Cela. 	 چلا.
Tidak sempat Guruh Merah menyempurnakan bicara, sekitar lima pendekar melayang ke arah dia dan dua yang lain. 	 تيدق سمڤت ڬوروه ميره مڽمڤورناكن بيچارا، سكيتر ليم ڤنديكر ملايڠ كأره دي دان دوا يڠ لاءين.
Tubuh mereka bertembung, dan semua tersungkur di hadapan Cendana. 	 توبوه مريک برتمبوڠ، دان سموا ترسوڠكور دهادڤن چندانا.
Uruskan mereka! Sayup Nirnama melaung di celah-celah teriakan lawan. 	 اوروسكن مريک! سايوڤ نيرنام ملاءوڠ دچله-چله ترياقن لاون.
Pantas Cendana mengambil peluang itu mencucuk jarum-jarum ke leher pendekar-pendekar yang bergelimpangan di hadapannya. 	 ڤانتس چندانا مڠمبيل ڤلواڠ ايت منچوچوق جاروم٢ كليهير ڤنديكر٢ يڠ برڬليمڤڠن دهادڤنڽ.
Kemudian, dia menghenyak punggung, terduduk. 	 كمودين، دي مڠهڽق ڤوڠڬوڠ، تردودوق.
Walaupun dia merupakan seorang srikandi yang telah menewaskan banyak jaguh, menentang puluhan lawan serentak adalah pengalaman baru baginya. 	 والاوڤون دي مروڤاكن سأورڠ سريكندي يڠ تله منيواسكن باڽق جاڬوه، مننتڠ ڤولوهن لاون سرنتق اداله ڤڠالمن بارو باڬيڽ.
Jika pahlawan-pahlawan itu hanya pahlawan picisan, mungkin bukanlah satu kesukaran menentang mereka secara beramai-ramai. 	 جک ڤهلاون٢ ايت هاڽ ڤهلاون ڤيچيسن، موڠكين بوكنله ساتو كسوكرن مننتڠ مريک سچارا براماي-راماي.
Tetapi para peserta Sayembara 100 Pendekar nyata bukan calang-calang. 	 تتاڤي ڤارا ڤسرتا سايمبارا 100 ڤنديكر ڽات بوكن چالڠ٢.
Peluh membasahi wajah. 	 ڤلوه ممباساهي واجه.
Dikesatnya dengan lengan baju. 	 دكستڽ دڠن لڠن باجو.
Pada masa yang sama, pandangan melekat kepada Nirnama yang masih tangkas dan lincah menguruskan lawan-lawannya. 	 ڤد ماس يڠ سام، ڤندڠن ملكت كڤد نيرنام يڠ ماسيه تڠكس دان لينچه مڠوروسكن لاون-لاونڽ.
Ada kagum yang bersadur cemburu mendatangi hatinya dengan kehebatan Nirnama. 	 اد كاڬوم يڠ برسادور چمبورو منداتڠي هاتيڽ دڠن كهيبتن نيرنام.
Silat Tanpa Nama. 	 سيلت تنڤا نام.
Berdesir nama silat itu meniti di bibirnya. 	 بردسير نام سيلت ايت منيتي دبيبيرڽ.
Nirnama dilihat bergerak bagaikan angin. 	 نيرنام دليهت برڬرق باڬايكن اڠين.
Tubuh lelaki itu bagaikan terlalu ringan hingga terkadang dia seperti terapung di udara. 	 توبوه للاكي ايت باڬايكن ترلالو ريڠن هيڠݢ تركادڠ دي سڤرتي تراڤوڠ دأودارا.
Pergerakannya terlalu pantas, terkadang sukar hendak dikejar dengan mata. 	 ڤرڬرقنڽ ترلالو ڤانتس، تركادڠ سوكر هندق دكجر دڠن مات.
Dalam masa sebentar, Nirnama akan mampu melepaskan tumbukan bertubi-tubi tanpa ada mata sempat menangkap pergerakannya. 	 دالم ماس سبنتر، نيرنام اكن ممڤو ملڤسكن تومبوقن برتوبي-توبي تنڤا اد مات سمڤت منڠكڤ ڤرڬرقنڽ.
Ini membuatkan Nirnama mampu menjatuhkan serangan ke tempat-tempat penting di tubuh lawan, sebagaimana yang Cendana lakukan dengan jarum-jarumnya. 	 اين ممبواتكن نيرنام ممڤو منجاتوهكن سرڠن كتمڤت-تمڤت ڤنتيڠ دتوبوه لاون، سباڬايمان يڠ چندانا لاكوكن دڠن جاروم-جارومڽ.
Tetapi Nirnama mampu melakukan serangan sedemikian dengan lebih berkesan, memandangkan pergerakannya terlalu pantas. 	 تتاڤي نيرنام ممڤو ملاكوكن سرڠن سدميكين دڠن لبيه بركسن، ممندڠكن ڤرڬرقنڽ ترلالو ڤانتس.
Nirnama bagai bersatu dengan angin. 	 نيرنام باڬاي برساتو دڠن اڠين.
Menderu tanpa dapat dihalang pergerakannya. 	 مندرو تنڤا داڤت دهالڠ ڤرڬرقنڽ.
Seperti angin, tatkala berhadapan dengan hadangan, akan bertukar haluan mengikut permukaan hadangan. 	 سڤرتي اڠين، تتكالا برهادڤن دڠن هادڠن، اكن برتوكر  هلوان مڠيكوت ڤرموكاءن هادڠن.
Lawan Nirnama berbaki lima orang sahaja. 	 لاون نيرنام برباقي ليم اورڠ سهاج.
Selain lima orang itu, semua telah bergelimpangan sama ada di sekeliling Nirnama, atau di luar gelanggang. 	 سلاءين ليم اورڠ ايت، سموا تله برڬليمڤڠن سام اد دسكليليڠ نيرنام، اتاو دلوار ڬلڠڬڠ.
Masing-masing tidak lagi mampu bangkit semula. 	 ماسيڠ٢ تيدق لاڬي ممڤو بڠكيت سمولا.
Ini membuatkan kelima-lima lawan itu saling berpandangan. 	 اين ممبواتكن كليما-ليم لاون ايت ساليڠ برڤندڠن.
Teragak-agak akan siapa yang mahu menyerahkan terlebih dahulu sebagai mangsa Nirnama yang seterusnya. 	 تراڬق-اڬق اكن سياڤا يڠ ماهو مڽرهكن ترلبيه دهولو سباڬاي مڠسا نيرنام يڠ ستروسڽ.
Kalian boleh menyerah kalah jika mahu. 	 كالين بوليه مڽره كاله جک ماهو.
Kita akan menjimatkan masa. 	 كيت اكن منجيمتكن ماس.
Demi masa, sesungguhnya manusia itu berada dalam kerugian. 	 دمي ماس، سسوڠڬوهڽ ماءنسي ايت براد دالم كروڬين.
Nirnama mendepangkan tangan. 	 نيرنام مندڤڠكن تاڠن.
Kurang ajar!  Angkuh!  Ayuh!  Mereka berlima hilang pertimbangan. 	 اجر!  اڠكوه!  ايوه!  مريک برليم هيلڠ ڤرتيمبڠن.
Mungkin gerun sebenarnya telah menyelinap ke dalam jiwa mereka. 	 موڠكين ڬرون سبنرڽ تله مڽليناڤ كدالم جيوا مريک.
Tetapi bicara Nirnama membuatkan mereka cuba menafikan perasaan tersebut, lantas membuat tindakan terburu-buru, menyerbu Nirnama tanpa perancangan yang jelas. 	 تتاڤي بيچارا نيرنام ممبواتكن مريک چوبا منافيكن ڤراساءن ترسبوت، لنتس ممبوات تيندقن تربورو-بورو، مڽربو نيرنام تنڤا ڤرانچڠن يڠ جلس.
Tidak menanti mereka berlima datang kepadanya serentak, Nirnama menyerbu ke hadapan. 	 تيدق مننتي مريک برليم داتڠ كڤدڽ سرنتق، نيرنام مڽربو كهادڤن.
Lawan pertama dijamu dengan satu libasan ke lehernya sehingga mata lawan itu menjadi putih semuanya. 	 لاون ڤرتام دجامو دڠن ساتو ليبسن كليهيرڽ سهيڠݢ مات لاون ايت منجادي ڤوتيه سمواڽ.
Tubuh gagah itu terus longlai. 	 توبوه ڬاڬه ايت تروس لوڠلاي.
Lawan kedua menjulurkan sebilah tombak dari belakang. 	 لاون كدوا منجولوركن سبيله تومبق دري بلاكڠ.
Tetapi Nirnama sempat menyendeng untuk mengelak. 	 تتاڤي نيرنام سمڤت مڽندڠ اونتوق مڠيلق.
Terus dia menangkap batang tombak yang terjulur itu dan menariknya ke hadapan, membuatkan lawan meluru lebih pantas ke arah tubuhnya. 	 تروس دي منڠكڤ باتڠ تومبق يڠ ترجولور ايت دان مناريقڽ كهادڤن، ممبواتكن لاون ملورو لبيه ڤانتس كأره توبوهڽ.
Kaki Nirnama naik ke belakang mencecah dagu lawan. 	 كاكي نيرنام ناءيق كبلاكڠ منچچه داڬو لاون.
Terangkat penyerang kedua itu. 	 ترڠكت ڤڽرڠ كدوا ايت.
Belum sempat kakinya menyentuh bumi, Nirnama sepantas kilat menarik kaki lawan kembali, dan berputar di udara melancarkan serangan dari atas. 	 بلوم سمڤت كاكيڽ مڽنتوه بومي، نيرنام سڤنتس كيلت مناريق كاكي لاون كمبالي، دان برڤوتر دأودارا ملنچركن سرڠن دري اتس.
Dia menyepak kepala penyerang tersebut, membuatkan tubuh lawan jatuh serta-merta menghentam lantai gelanggang dengan sebegitu keras. 	 دي مڽڤق كڤالا ڤڽرڠ ترسبوت، ممبواتكن توبوه لاون جاتوه سرتا-مرتا مڠهنتم لنتاي ڬلڠڬڠ دڠن سبڬيتو كراس.
Tindakan Nirnama membuatkan tiga lawan terakhir takjub lagi terkejut. 	 تيندقن نيرنام ممبواتكن تيݢ لاون تراخير تعجوب لاڬي تركجوت.
Langkahan mereka menyerbu Nirnama terbantut. 	 لڠكهن مريک مڽربو نيرنام تربنتوت.
Apabila Nirnama mendarat, dia pantas berguling ke kiri merapatkan diri dengan lawan ketiga. 	 اڤابيلا نيرنام مندارت، دي ڤانتس برڬوليڠ ككيري مراڤتكن ديري دڠن لاون كتيݢ.
Satu tumbukan keras hinggap kepada celah peha pendekar tersebut. 	 ساتو تومبوقن كراس هيڠڬڤ كڤد چله ڤها ڤنديكر ترسبوت.
Pendekar itu menjerit kesakitan, mengepit kedua-dua kaki dan tumbang di situ juga. 	 ڤنديكر ايت منجريت كساكيتن، مڠڤيت كدوا-دوا كاكي دان تومبڠ د سيتو جوݢ.
Dua yang lain bagaikan terjaga daripada lena akibat jeritan itu. 	 دوا يڠ لاءين باڬايكن ترجاݢ درڤد لينا عاقبة جريتن ايت.
Seorang menggunakan pedang sundang manakala seorang lagi menggunakan tekpi berkembar. 	 سأورڠ مڠڬوناكن ڤدڠ سوندڠ مانكالا سأورڠ لاڬي مڠڬوناكن تيكڤي بركمبر.
Kedua-duanya mara dengan pantas. 	 كدوا-دواڽ مارا دڠن ڤانتس.
Lawan berpedang sundang melompat ke arah Nirnama, sedang yang menggunakan tekpi meluncur ke bawah untuk menyerang dari arah berlawanan. 	 لاون برڤدڠ سوندڠ ملومڤت كأره نيرنام، سدڠ يڠ مڠڬوناكن تيكڤي ملونچور كباوه اونتوق مڽرڠ دري اره برلاونن.
Namun begitu, mereka berdua tidak sempat menyambar tubuh Nirnama, apabila pendekar berparut itu dengan begitu tenang berundur dua tapak pada saat akhir, menyebabkan serangan kedua-duanya hanya menyambar angin. 	 نامون بڬيتو، مريک بردوا تيدق سمڤت مڽمبر توبوه نيرنام، اڤابيلا ڤنديكر برڤاروت ايت دڠن بڬيتو تنڠ براوندور دوا تاڤق ڤد ساعت اخير، مڽببكن سرڠن كدوا-دواڽ هاڽ مڽمبر اڠين.
Kedua-duanya kemudian berlanggar sesama sendiri. 	 كدوا-دواڽ كمودين برلڠڬر سسام سنديري.
Ini menjadikan kedua-duanya menjadi kelam-kabut. 	 اين منجاديكن كدوا-دواڽ منجادي كلم-كابوت.
Nirnama pantas membuka kekuda, dan bergerak setapak demi setapak dengan kedua-dua tangan mengacah untuk melancarkan serangan. 	 نيرنام ڤانتس ممبوک ككودا، دان برڬرق ستاڤق دمي ستاڤق دڠن كدوا-دوا تاڠن مڠاچه اونتوق ملنچركن سرڠن.
Menyebabkan lawan-lawannya itu cacamarba cuba menjarakkan diri, sehingga terpaksa mengengsot di atas gelanggang. 	 مڽببكن لاون-لاونڽ ايت چاچامربا چوبا منجارقكن ديري، سهيڠݢ ترڤقسا مڠڠسوت دأتس ڬلڠڬڠ.
Nirnama berhenti. 	 نيرنام برهنتي.
Apa kata kalian menyerah sahaja. 	 اڤ كات كالين مڽره سهاج.
Selamatkan diri kalian daripada kesakitan yang tidak perlu. 	 سلامتكن ديري كالين درڤد كساكيتن يڠ تيدق ڤرلو.
Allah melarang seseorang sengaja mencampakkan diri ke dalam kemudaratan. 	 الله ملارڠ سسأورڠ سڠاج منچمڤقكن ديري كدالم كمضرتن.
Nirnama menatap mereka dengan pandangan redup. 	 نيرنام مناتڤ مريک دڠن ڤندڠن ردوڤ.
Kedua-duanya berpandangan sesama sendiri, sebelum masing-masing kembali memandang Nirnama dan mengangguk pantas. 	 كدوا-دواڽ برڤندڠن سسام سنديري، سبلوم ماسيڠ٢ كمبالي ممندڠ نيرنام دان مڠڠڬوق ڤانتس.
Kami menyerah kalah! Kedua-duanya mengangkat tangan. 	 كامي مڽره كاله! كدوا-دواڽ مڠڠكت تاڠن.
Cendana yang melihat semua itu tersenyum lebar sambil menggeleng. 	 چندانا يڠ مليهت سموا ايت ترسڽوم ليبر سمبيل مڠڬيليڠ.
Kagumnya kepada Nirnama bertambah mekar. 	 كاڬومڽ كڤد نيرنام برتمبه مكر.
Dia kemudiannya bangkit. 	 دي كمودينڽ بڠكيت.
Perlahan-lahan mengangkat tangan. 	 ڤرلاهن-لاهن مڠڠكت تاڠن.
Aku juga menyerah kalah. 	 اكو جوݢ مڽره كاله.
Ini menjadikan Nirnama peserta tunggal yang masih berdiri dan tidak ditumbangkan. 	 اين منجاديكن نيرنام ڤسرتا توڠڬل يڠ ماسيه برديري دان تيدق دتومبڠكن.
Seluruh lapangan senyap sunyi. 	 سلوروه لاڤڠن سڽڤ سوڽي.
Semua nyata terpana dengan apa yang disaksikan oleh mereka. 	 سموا ڽات ترڤان دڠن اڤ يڠ دسقسيكن اوليه مريک.
Ya!!! Nadim memecahkan kesunyian dengan bersorak, mengacung penumbuk ke udara. 	 يا!!! نديم ممچهكن كسوڽيان دڠن برسورق، مڠاچوڠ ڤنومبوق كأودارا.
Ketika itulah lapangan Istana Santubong bergegar dengan jeritan kekaguman semua. 	 كتيک ايتله لاڤڠن ايستان سنتوبوڠ برڬڬر دڠن جريتن ككاڬومن سموا.
Bahkan, para pengawal dan panglima Istana Santubong bangkit daripada duduk dan mengenepikan senjata masing-masing, memberikan tepukan gemuruh. 	 بهكن، ڤارا ڤڠاول دان ڤڠليما ايستان سنتوبوڠ بڠكيت درڤد دودوق دان مڠنڤيكن سنجات ماسيڠ٢، ممبريكن تڤوقن ڬموروه.
Tidak pernah mereka melihat pertarungan sedemikian rupa, melainkan di medan pepeperangan. 	 تيدق ڤرنه مريک مليهت ڤرتاروڠن سدميكين روڤا، ملاءينكن دميدن ڤڤرڠن.
Untuk seorang pendekar menumbangkan puluhan lawan dalam masa yang tidak terlalu panjang, benar-benar menakjubkan mereka. 	 اونتوق سأورڠ ڤنديكر منومبڠكن ڤولوهن لاون دالم ماس يڠ تيدق ترلالو ڤنجڠ، بنر٢ منعجوبكن مريک.
Sayembara 100 Pendekar yang sepatutnya berakhir lusa, telah pun berakhir. 	 سايمبارا 100 ڤنديكر يڠ سڤاتوتڽ برأخير لوسا، تله ڤون برأخير.
Nirnama perlahan-lahan mengangkat sembah ke arah Puteri Santubong dan menunduk. 	 نيرنام ڤرلاهن-لاهن مڠڠكت سمبه كأره ڤوتري سنتوبوڠ دان منوندوق.
Cendana di sisinya turut melakukan hal yang sama. 	 چندانا دسيسيڽ توروت ملاكوكن حال يڠ سام.
Tepukan yang bergemuruh masih belum berhenti. 	 تڤوقن يڠ برڬموروه ماسيه بلوم برهنتي.
Puteri Santubong bangkit dari singgahsana. 	 ڤوتري سنتوبوڠ بڠكيت دري سيڠڬهسان.
Riak wajah menggambarkan bahawa dia sendiri masih tidak mampu mempercayai apa yang sedang terbentang di hadapan matanya. 	 رياق واجه مڠڬمبركن بهاوا دي سنديري ماسيه تيدق ممڤو ممڤرچاياءي اڤ يڠ سدڠ تربنتڠ دهادڤن ماتڽ.
Sang Puteri mengangkat tangan. 	 سڠ ڤوتري مڠڠكت تاڠن.
Segala riuh-rendah terus terhenti. 	 سڬالا ريوه-رنده تروس ترهنتي.
Para pengawal kembali bersama senjata masing-masing. 	 ڤارا ڤڠاول كمبالي برسام سنجات ماسيڠ٢.
Panglima-panglima Istana Santubong kembali duduk. 	 ڤڠليما٢ ايستان سنتوبوڠ كمبالي دودوق.
Seluruh lapangan kembali senyap dan sunyi. 	 سلوروه لاڤڠن كمبالي سڽڤ دان سوڽي.
Semua menanti sang puteri untuk bersuara. 	 سموا مننتي سڠ ڤوتري اونتوق برسوارا.
Nampaknya, dengan adanya engkau, wahai pendekar, kemenanganku telah pun menjadi kepastian. 	 نمڤقڽ، دڠن اداڽ اڠكاو، واهاي ڤنديكر، كمنڠنكو تله ڤون منجادي كڤستين.
Dia tersenyum lebar. 	 دي ترسڽوم ليبر.
Apa namamu, wahai pendekar? Apakah engkau dari mana-mana sekolah persilatan terkenal? Jaguh dari kampung mana?  Ampun, tuanku puteri! Nadim berlari ke sisi Nirnama dan mengangkat sembah. 	 اڤ ناممو، واهاي ڤنديكر؟ اڤاكه اڠكاو دري مان٢ سكوله ڤرسيلتن تركنل؟ جاڬوه دري كامڤوڠ مان؟  امڤون، توانكو ڤوتري! نديم برلاري كسيسي نيرنام دان مڠڠكت سمبه.
Berkerut dahi Puteri Santubong melihat keadaan itu. 	 بركروت داهي ڤوتري سنتوبوڠ مليهت كأداءن ايت.
Pandangannya yang lembut bertukar tajam. 	 ڤندڠنڽ يڠ لمبوت برتوكر  تاجم.
Nirnama dan Cendana melihat ulah Nadim dan membiarkan sahaja. 	 نيرنام دان چندانا مليهت اوله نديم دان ممبياركن سهاج.
Dia terkenal sebagai Nirnama, tuanku puteri. 	 دي تركنل سباڬاي نيرنام، توانكو ڤوتري.
Nadim menundukkan kepalanya lebih rendah sambil tangan kekal mengangkat sembah. 	 نديم منوندوقكن كڤالاڽ لبيه رنده سمبيل تاڠن ككل مڠڠكت سمبه.
Nirnama? Puteri Santubong menyentuh dagu. 	 ترهارو كامي توان ڤوتري مڽاڤا ماري منچمر دولي نيرنام ڬلر ججق اين دري سمننجوڠ كسراوا سيني  سڠ هيبت ڤنچق ڤنديكر ساس يڠ اوتوه سيڬق ڤمباوا اسا ستياڤ لڠكه بربودي باس ستياڤ سيڠڬه بربقتي جاس   نيرنام؟ ڤوتري سنتوبوڠ مڽنتوه داڬو.
Tanpa nama?  Benar, tuanku puteri. 	 تنڤا نام؟  بنر، توانكو ڤوتري.
Hah, patik yang menemani kelananya beberapa hari ini pun tidak mengetahui akan nama sebenarnya. 	 هاه، ڤاتيق يڠ منماني كلانڽ ببراڤ هاري اين ڤون تيدق مڠتاهوءي اكن نام سبنرڽ.
Dia orangnya berahsia. 	 دي اورڠڽ براهسيا.
Menarik. 	 مناريق.
Misteri. 	 ميستري.
Mungkin kemisterianmu itu akan menambah gerun kepada bala tentera adindaku kelak. 	 موڠكين كميسترينمو ايت اكن منمبه ڬرون كڤد بالا تنترا ادينداكو كلق.
Bersama-sama, kemenangan menjadi pasti! Puteri Santubong tersengih girang sambil mengepal penumbuk. 	 برساما-سام، كمنڠن منجادي ڤستي! ڤوتري سنتوبوڠ ترسڠيه ڬيرڠ سمبيل مڠڤل ڤنومبوق.
Ampun, tuanku puteri. 	 امڤون، توانكو ڤوتري.
Patik ke mari tidak berhajat untuk menjadi boneka sesiapa. 	 ڤاتيق كماري تيدق برحاجة اونتوق منجادي بونيكا سسياڤا.
Lembut Nirnama bersuara. 	 لمبوت نيرنام برسوارا.
Tetapi Puteri Santubong terpegun mendengarnya. 	 تتاڤي ڤوتري سنتوبوڠ ترڤڬون مندڠرڽ.
Kecelakaan apa yang baru meluncur di bibirmu, wahai Nirnama? Gerahamnya diketap keras. 	 كچلاكاءن اڤ يڠ بارو ملونچور دبيبيرمو، واهاي نيرنام؟ ڬراهمڽ دكتڤ كراس.
Beberapa panglimanya sudah bangun, bersiap menghunus senjata. 	 ببراڤ ڤڠليمڽ سوده باڠون، برسياڤ مڠهونوس سنجات.
Bicara Nirnama itu dianggap suatu kebiadaban. 	 بيچارا نيرنام ايت دأڠڬڤ سواتو كبيادبن.
Patik hadir membawa kebenaran akan hakikat sebenar Putera Serapi. 	 ڤاتيق حاضير ممباوا كبنرن اكن حقيقة سبنر ڤوترا سراڤي.
Mata Puteri Santubong terbuntang saat cinta hatinya disebut. 	 مات ڤوتري سنتوبوڠ تربونتڠ ساعت چينتا هاتيڽ دسبوت.
Hakikat sebenar Putera Serapi cinta hatiku? Sebelah keningnya terangkat. 	 حقيقة سبنر ڤوترا سراڤي چينتا هاتيكو؟ سبله كنيڠڽ تراڠكت.
Para pengawal Puteri Santubong bersiaga dengan senjata masing-masing. 	 ڤارا ڤڠاول ڤوتري سنتوبوڠ برسياݢ دڠن سنجات ماسيڠ٢.
Perlahan-lahan terhunus. 	 ڤرلاهن-لاهن ترهونوس.
Semua bersedia sekiranya sang puteri memberikan arahan untuk mereka menghabisi Nirnama. 	 سموا برسديا سكيراڽ سڠ ڤوتري ممبريكن ارهن اونتوق مريک مڠهابيسي نيرنام.
Dia tidak lain merupakan pengamal sihir yang dihantar Jagat Suci bagi memporak-perandakan Kerajaan Serawa dengan membenih sengketa antara tuanku puteri dan Puteri Sejinjang. 	 دي تيدق لاءين مروڤاكن ڤڠعمل سيحير يڠ دهنتر جاڬت سوچي باڬي ممڤورق-ڤرنداكن كراجاءن سراوا دڠن ممبنيه سڠكيتا انتارا توانكو ڤوتري دان ڤوتري سجينجڠ.
Tuanku berdua telah terkena sihirnya. 	 توانكو بردوا تله تركنا سيحيرڽ.
Apa? Suara Puteri Santubong memetir. 	 اڤ؟ سوارا ڤوتري سنتوبوڠ ممتير.
Berani engkau melemparkan tuduhan sedemikian rupa! Seorang panglima terus mengacukan pedangnya ke arah Nirnama. 	 براني اڠكاو مليمڤركن تودوهن سدميكين روڤا! سأورڠ ڤڠليما تروس مڠاچوكن ڤدڠڽ كأره نيرنام.
Dia turun dari tempat duduknya dan berjalan ke arah gelanggang. 	 دي تورون دري تمڤت دودوقڽ دان برجالن كأره ڬلڠڬڠ.
Nadim jadi cemas. 	 نديم جادي چمس.
Cendana pula terus bersiaga. 	 چندانا ڤولا تروس برسياݢ.
Namun begitu, Nirnama masih bertenang dengan tidak membuka sembahnya. 	 نامون بڬيتو، نيرنام ماسيه برتنڠ دڠن تيدق ممبوک سمبهڽ.
Tuanku Puteri Santubong, sekiranya patik didapati berbohong, patik rela dipancung di hadapan sekalian rakyat Kerajaan Serawa! Nirnama meninggikan suara. 	 توانكو ڤوتري سنتوبوڠ، سكيراڽ ڤاتيق دداڤتي بربوهوڠ، ڤاتيق ريلا دڤنچوڠ دهادڤن سكالين رعيت كراجاءن سراوا! نيرنام منيڠڬيكن سوارا.
Semua yang berada di situ tercengang dengan keberanian Nirnama. 	 سموا يڠ براد دسيتو ترچڠڠ دڠن كبرانين نيرنام.
Puteri Santubong sendiri tersentak. 	 ڤوتري سنتوبوڠ سنديري ترسنتق.
Langkahan panglimanya yang telah maju juga terbantut. 	 لڠكهن ڤڠليمڽ يڠ تله ماجو جوݢ تربنتوت.
Lapangan itu menjadi senyap dan sunyi buat kesekian kalinya. 	 لاڤڠن ايت منجادي سڽڤ دان سوڽي بوات كسكين كاليڽ.
Rantai besi saling bertemu, bergemerincing di celah-celah dengusan kuda, dan bunyi angin yang menderu lembut. 	 رنتاي بسي ساليڠ برتمو، برڬمرينچيڠ دچله٢ دڠوسن كودا، دان بوڽي اڠين يڠ مندرو لمبوت.
Kegelapan malam yang menyelimuti langit, ditebat dengan cahaya lantera yang dibawa beberapa orang tentera Istana Santubong. 	 كڬلاڤن مالم يڠ مڽليموتي لاڠيت، دتبت دڠن چهاي لنترا يڠ دباوا ببراڤ اورڠ تنترا ايستان سنتوبوڠ.
Apakah kalian sudah bersedia untuk menemui kematian? Puteri Santubong bersuara, separa melaung dari atas kudanya. 	 اڤاكه كالين سوده برسديا اونتوق منموءي كماتين؟ ڤوتري سنتوبوڠ برسوارا، سڤرا ملااوڠ دري اتس كوداڽ.
Dia berada di tengah-tengah barisan. 	 دي براد دتڠه-تڠه باريسن.
Di kiri, kanan dan hadapannya, tiga orang panglima, turut berkuda. 	 دكيري، كانن دان هادڤنڽ، تيݢ اورڠ ڤڠليما، توروت بركودا.
Di sekeliling mereka, sekitar sepuluh orang tentera pejalan kaki. 	 دسكليليڠ مريک، سكيتر سڤولوه اورڠ تنترا ڤجالن كاكي.
Di luar barisan tentera itu, kelihatan Nirnama, Cendana, Nadim dan Jenin. 	 دلوار باريسن تنترا ايت، كليهتن نيرنام، چندانا، نديم دان جنين.
Bergari sesama mereka, berjalan dalam satu barisan sambil dikawal oleh sekitar sepuluh lagi tentera pejalan kaki. 	 برڬاري سسام مريک، برجالن دالم ساتو باريسن سمبيل دكاول اوليه سكيتر سڤولوه لاڬي تنترا ڤجالن كاكي.
Di hadapan, dua puluh orang tentera dipimpin dua orang panglima, semuanya berkuda. 	 دهادڤن، دوا ڤولوه اورڠ تنترا دڤيمڤين دوا اورڠ ڤڠليما، سمواڽ بركودا.
Di belakang pula, dua puluh orang tentera yang baki dipimpin seorang panglima. 	 دبلاكڠ ڤولا، دوا ڤولوه اورڠ تنترا يڠ باقي دڤيمڤين سأورڠ ڤڠليما.
Panglima itu sahaja yang berkuda. 	 ڤڠليما ايت سهاج يڠ بركودا.
Berkekuatan enam puluh tentera, enam panglima, Puteri Santubong membelah kepekatan malam dengan pergerakan yang sangat berhati-hati. 	 بركقواتن انم ڤولوه تنترا، انم ڤڠليما، ڤوتري سنتوبوڠ ممبله كڤكتن مالم دڠن ڤرڬرقن يڠ ساڠت برهاتي-هاتي.
Jangan diam sahaja saat aku melontarkan soalan! Puteri Santubong mengherdik. 	 جاڠن ديام سهاج ساعت اكو ملونتركن سوءالن! ڤوتري سنتوبوڠ مڠهرديق.
Nirnama memandang ke arah Puteri Santubong. 	 نيرنام ممندڠ كأره ڤوتري سنتوبوڠ.
Tuanku puteri sepatutnya bertanya kepada diri sendiri, apakah tuanku puteri telah bersedia untuk bertemu dengan kebenaran?  Nirnama, janganlah buat tuanku puteri lebih murka! Nadim menyampuk. 	 توانكو ڤوتري سڤاتوتڽ برتاڽ كڤد ديري سنديري، اڤاكه توانكو ڤوتري تله برسديا اونتوق برتمو دڠن كبنرن؟  نيرنام، جاڠنله بوات توانكو ڤوتري لبيه مورک! نديم مڽمڤوق.
Cendana hanya menggeleng. 	 چندانا هاڽ مڠڬيليڠ.
Jenin pula membisu. 	 جنين ڤولا ممبيسو.
Semenjak awal, dia banyak meluangkan masa menatap keindahan paras Puteri Santubong dari jauh. 	 سمنجق اول، دي باڽق ملواڠكن ماس مناتڤ كإيندهن ڤارس ڤوتري سنتوبوڠ دري جاءوه.
Mereka berempat telah menjadi tawanan Puteri Santubong semenjak Sayembara 100 Pendekar, tiga hari yang lalu. 	 مريک برامڤت تله منجادي تاونن ڤوتري سنتوبوڠ سمنجق سايمبارا 100 ڤنديكر، تيݢ هاري يڠ لالو.
Dengan keberanian Nirnama, Puteri Santubong menyahut kata-kata pendekar berparut itu, dengan cuba menyusun pertemuan dengan Putera Serapi. 	 دڠن كبرانين نيرنام، ڤوتري سنتوبوڠ مڽاهوت كات٢ ڤنديكر برڤاروت ايت، دڠن چوبا مڽوسون ڤرتموان دڠن ڤوترا سراڤي.
Memandangkan Putera Serapi masih dengan rajuknya, dia tidak mahu ke Istana Santubong. 	 ممندڠكن ڤوترا سراڤي ماسيه دڠن راجوقڽ، دي تيدق ماهو كأيستان سنتوبوڠ.
Tetapi Putera Serapi mengajak Putera Santubong untuk bertemu dengannya di Gunung Serapi. 	 تتاڤي ڤوترا سراڤي مڠاجق ڤوترا سنتوبوڠ اونتوق برتمو دڠنڽ دڬونوڠ سراڤي.
Sepanjang tiga hari itu, Nirnama, Cendana, Nadim dan Jenin dipenjarakan di Istana Santubong. 	 سڤنجڠ تيݢ هاري ايت، نيرنام، چندانا، نديم دان جنين دڤنجاراكن دإيستان سنتوبوڠ.
Tetapi mereka diberikan makan dan minum. 	 تتاڤي مريک دبريكن ماكن دان مينوم.
Tinggal, tidak mandi sahaja. 	 تيڠڬل، تيدق مندي سهاج.
Mereka dibenarkan keluar dari penjara untuk melunaskan hajat sahaja. 	 مريک دبنركن كلوار دري ڤنجارا اونتوق ملونسكن حاجة سهاج.
Itu sahaja kemuliaan yang diberikan kepada mereka. 	 ايت سهاج كمولياءن يڠ دبريكن كڤد مريک.
Nadim paling banyak merungut sepanjang waktu itu. 	 نديم ڤاليڠ باڽق مروڠوت سڤنجڠ وقتو ايت.
Menyatakan yang Nirnama sewajarnya mengikut rancangan asal, supaya mereka menjadi orang yang diberikan kepercayaan terlebih dahulu oleh Puteri Santubong, kemudian barulah didedahkan hakikat Putera Serapi. 	 مڽاتاكن يڠ نيرنام سواجرڽ مڠيكوت رانچڠن اصل، سوڤاي مريک منجادي اورڠ يڠ دبريكن كڤرچاياءن ترلبيه دهولو اوليه ڤوتري سنتوبوڠ، كمودين باروله دددهكن حقيقة ڤوترا سراڤي.
Nirnama seperti biasa, tidak melayan karenah Nadim. 	 نيرنام سڤرتي بياسا، تيدق ملاين قرينه نديم.
Dia banyak tersenyum nipis. 	 دي باڽق ترسڽوم نيڤيس.
Cendana pula, walau terpenjara, nampak bahagia dan tenang. 	 چندانا ڤولا، والاو ترڤنجارا، نمڤق بهاڬيا دان تنڠ.
Apatah lagi ulah Nadim sentiasa mencuit hatinya. 	 اڤاته لاڬي اوله نديم سنتياس منچوءيت هاتيڽ.
Sekali-sekala, mereka cuba mencungkil rahsia Nirnama. 	 سكالي-سكالا، مريک چوبا منچوڠكيل رهسيا نيرنام.
Asal usulnya, ilmu persilatannya, bahkan nama sebenarnya. 	 اصل اصولڽ، علمو ڤرسيلتنڽ، بهكن نام سبنرڽ.
Tiada satu pun yang Nirnama kongsikan secara jelas. 	 تياد ساتو ڤون يڠ نيرنام كوڠسيكن سچارا جلس.
Hanya secebis di sana dan di sini. 	 هاڽ سچبيس دسان دان دسيني.
Itupun samar-samar, menyebabkan akhirnya Nadim berputus asa dengan Nirnama. 	 ايتڤون سامر٢، مڽببكن اخيرڽ نديم برڤوتوس اسا دڠن نيرنام.
Jenin mengambil peluang itu untuk belajar berkenaan Islam. 	 جنين مڠمبيل ڤلواڠ ايت اونتوق بلاجر بركناءن إسلام.
Untuk itu, Nirnama akan ringan mulut. 	 اونتوق ايت، نيرنام اكن ريڠن مولوت.
Ini menjadikan perbualan mereka sepanjang di penjara bagaikan kuliah-kuliah agama. 	 اين منجاديكن ڤربوالن مريک سڤنجڠ دڤنجارا باڬايكن كليه٢ اڬام.
Nirnama banyak mengajar mereka, bermula dengan Rukun Iman dan Rukun Islam. 	 نيرنام باڽق مڠاجر مريک، برمولا دڠن روكون إيمان دان روكون إسلام.
Seperti biasa, walau di dalam penjara, Nirnama tidak mengabaikan kebiasannya. 	 سڤرتي بياسا، والاو ددالم ڤنجارا، نيرنام تيدق مڠأبايكن كبياسانڽ.
Semua dilaksanakan tanpa gagal. 	 سموا دلقسانكن تنڤا ڬاڬل.
Setiap sehari, dia akan ke tandas sekali cuma. 	 ستياڤ سهاري، دي اكن كتندس سكالي چوما.
Ketika itulah dia akan berwudhu’, dan berusaha menjaga wudhu’nya sepanjang hari. 	 كتيک ايتله دي اكن بروضوء، دان براوسها منجاݢ وضوءڽ سڤنجڠ هاري.
Sekiranya wudhu’nya terbatal, dia akan menggunakan debu-debu pada dinding penjara untuk menggantikan air wudhu’, dengan satu perlakuan dinamakan tayammum. 	 سكيراڽ وضوء تربطل، دي اكن مڠڬوناكن دبو٢ ڤد دينديڠ ڤنجارا اونتوق مڠڬنتيكن اءير وضوءڽ، دڠن ساتو ڤرلاكوان دناماكن تيمم.
Ketenangan Nirnama mengharungi hari-hari di penjara membuatkan mereka yang lain turut tenang dan tidak gusar. 	 كتنڠن نيرنام مڠهاروڠي هاري٢ دڤنجارا ممبواتكن مريک يڠ لاءين توروت تنڠ دان تيدق ڬوسر.
Bahkan, pengawal yang menjaga penjara mereka juga kehairanan yang mereka kadang-kadang akan tertawa dan berbual-bual. 	 بهكن، ڤڠاول يڠ منجاݢ ڤنجارا مريک جوݢ كحيرانن يڠ مريک كادڠ٢ اكن ترتاوا دان بربوال-بوال.
Bukannya gusar dan gelisah. 	 بوكنڽ ڬوسر دان ڬليسه.
Jika Allah itu benar ada, mengapa dia meletakkan kita dalam keadaan sebegini?  Hidup adalah ujian, Jenin. 	 جک الله ايت بنر اد، مڠاڤ دي ملتقكن كيت دالم كأداءن سبڬيني؟  هيدوڤ اداله اوجين، جنين.
Apakah manusia itu mengira mereka akan dibiarkan berkata: kami telah beriman, sedangkan mereka belum lagi teruji?  Al-Quran?  Nirnama mengangguk. 	 اڤاكه ماءنسي ايت مڠيرا مريک اكن دبياركن بركات: كامي تله برإيمان، سدڠكن مريک بلوم لاڬي تروجي؟  القرءان؟  نيرنام مڠڠڬوق.
Al-Ankabut, ayat kedua. 	 العنكبوت، ايات كدوا.
Nabi Allah Yusuf pernah dipenjara. 	 نبي الله يوسف ڤرنه دڤنجارا.
Nabi Allah Yunus pernah terpenjara di dalam perut ikan besar. 	 نبي الله يونس ڤرنه ترڤنجارا ددالم ڤروت ايكن بسر.
Rasul kita, Muhammad, terpaksa bersembunyi di dalam gua selama tiga hari. 	 رسول كيت، محمد، ترڤقسا برسمبوڽي ددالم ڬوا سلاما تيݢ هاري.
Tetapi dalam setiap penjara itu, jiwa mereka hidup kerana yakinnya mereka dengan kewujudan Allah bersama mereka. 	 تتاڤي دالم ستياڤ ڤنجارا ايت، جيوا مريک هيدوڤ كران يقينڽ مريک دڠن كوجودن الله برسام مريک.
Allah bersama kita sekarang?  Dan sekiranya hamba-hamba-Ku bertanya berkenaan Aku, katakanlah: Maka sesungguhnya Aku amat dekat. 	 الله برسام كيت سكارڠ؟  دان سكيراڽ همبا٢كو برتاڽ بركناءن اكو، كاتاكنله: مک سسوڠڬوهڽ اكو امت دكت.
Al-Quran juga?  Al-Baqarah ayat 186. 	 القرءان جوݢ؟  البقرة ايات 186.
Apakah Allah akan mengeluarkan kita daripada keadaan ini? Nadim yang sedari tadi khusyuk mendengar, mula mencelah. 	 اڤاكه الله اكن مڠلواركن كيت درڤد كأداءن اين؟ نديم يڠ سداري تادي خشوع مندڠر، مولا منچله.
Sebagaimana Dia membebaskan Yusuf, Yunus dan Rasul kita, Muhammad. 	 سباڬايمان دي ممبيبسكن يوسف، يونس دان رسول كيت، محمد.
Dengan pertolongan-Nya. 	 دڠن ڤرتولوڠنڽ.
Nirnama tersenyum lebar, dan pandangannya jatuh kepada Cendana. 	 نيرنام ترسڽوم ليبر، دان ڤندڠنڽ جاتوه كڤد چندانا.
Jenin dapat melihat yang pandangan mereka berdua bertaut buat beberapa ketika. 	 جنين داڤت مليهت يڠ ڤندڠن مريک بردوا برتاءوت بوات ببراڤ كتيک.
Cendana tersenyum manis membalas senyuman Nirnama. 	 چندانا ترسڽوم مانيس ممبالس سڽومن نيرنام.
Kedua-duanya kemudian bagai tersedar dan masing-masing mengalihkan pandangan. 	 كدوا-دواڽ كمودين باڬاي ترسدر دان ماسيڠ٢ مڠاليهكن ڤندڠن.
Aku tidak pasti aku dapat beriman sebagaimana engkau beriman. 	 اكو تيدق ڤستي اكو داڤت برإيمان سباڬايمان اڠكاو برإيمان.
Iman itu perlu dipupuk. 	 إيمان ايت ڤرلو دڤوڤوق.
Ia tidak muncul secara tiba-tiba. 	 اي تيدق مونچول سچارا تيبا٢.
Perlukan tadabbur. 	 ڤرلوكن تاداببور.
Tadabbur?  Pemerhatian. 	 تدبور؟  ڤمرهاتين.
Muhasabah. 	 محاسبة.
Bermula dengan melihat alam dan berfikir. 	 برمولا دڠن مليهت عالم دان برفيكير.
Melihat bagaimana unsur-unsur alam berhubung sesama mereka, lihat walau semuanya berbeza, tetapi saling melengkapi membentuk sebuah aturan kehidupan. 	 مليهت باڬايمان عنصور٢ عالم برهوبوڠ سسام مريک، ليهت والاو سمواڽ بربيذا، تتاڤي ساليڠ ملڠكڤي ممبنتوق سبواه اتورن كهيدوڤن.
Tumbuh-tumbuhan, air, udara, matahari, haiwan-haiwan bahkan najis mereka, dan kita, manusia. 	 تومبوه-تومبوهن، اءير، اودارا، ماتاهاري، حيوان٢ بهكن نجيس مريک، دان كيت، ماءنسي.
Lihatlah tubuh badan kita. 	 ليهتله توبوه بادن كيت.
Pancaindera kita. 	 ڤنچاإيندرا كيت.
Dalaman kita. 	 دالمن كيت.
Semua berbeza peranan tetapi bersatu untuk kita menjalani hidup dengan baik. 	 سموا بربيذا ڤرانن تتاڤي برساتو اونتوق كيت منجالني هيدوڤ دڠن باءيق.
Mengapa tiada perlanggaran sesama ciptaan ini pada ukuran yang besar?  Semua bagaikan berfikir. 	 مڠاڤ تياد ڤرلڠڬارن سسام چيڤتاءن اين ڤد اوكورن يڠ بسر؟  سموا باڬايكن برفيكير.
Hatta Cendana yang seperti sudah benar-benar mengamalkan Islam. 	 حتى چندانا يڠ سڤرتي سوده بنر٢ مڠعملكن إسلام.
Apakah semua ini, terhasil sedemikian rapi, sedemikian saling melengkapi, secara tiba-tiba? Nirnama bersuara lagi. 	 اڤاكه سموا اين، ترحاصيل سدميكين راڤي، سدميكين ساليڠ ملڠكڤي، سچارا تيبا٢؟ نيرنام برسوارا لاڬي.
Apakah engkau pernah buat sesuatu tanpa apa-apa perancangan? Apa yang berlaku kemudian?  Biasanya kelam-kabut, serba-serbi tidak kena. 	 اڤاكه اڠكاو ڤرنه بوات سسواتو تنڤا اڤ٢ ڤرانچڠن؟ اڤ يڠ برلاكو كمودين؟  بياساڽ كلم-كابوت، سربا-سربي تيدق كنا.
Jadi bermakna?  Hah, bermakna alam ini ada penciptanya!  Nirnama senyum panjang. 	 جادي برمعنا؟  هاه، برمعنا عالم اين اد ڤنچيڤتاڽ!  نيرنام سڽوم ڤنجڠ.
Yang demikian adanya Allah, Tuhan kamu, tiada Tuhan melainkan Dia, yang menciptakan segala sesuatu, maka abdikanlah diri kamu kepada-Nya. 	 يڠ دمكين اداڽ الله، توهن كامو، تياد توهن ملاءينكن دي، يڠ منچيڤتاكن سڬالا سسواتو، مک عبديكنله ديري كامو كڤدڽ.
Dan Dia-lah yang mentadbirkan segala-galanya. 	 دان دياله يڠ منتدبيركن سڬالا-ڬالاڽ.
Ayat itu dibacanya sebegitu lancar dan jelas. 	 ايات ايت دباچڽ سبڬيتو لنچر دان جلس.
Suasana penjara ketika itu menjadi senyap dan sunyi. 	 سواسان ڤنجارا كتيک ايت منجادي سڽڤ دان سوڽي.
Hatta Nadim tidak berceloteh. 	 حتى نديم تيدق برچلوتيه.
Aku bersaksi bahawa Allah ialah Tuhan dan tiada Tuhan melainkan Allah. 	 اكو برسقسي بهاوا الله اياله توهن دان تياد توهن ملاءينكن الله.
Dan bahawa Muhammad itu pesuruh Allah!  Semenjak itu, Nirnama menamakannya Muhammad Jenin. 	 دان بهاوا محمد ايت ڤسوروه الله!   سمنجق ايت، نيرنام مناماكنڽ محمد جنين.
Nadim memanggilnya sebagai Mat Jenin. 	 نديم ممڠڬيلڽ سباڬاي مت جنين.
Itu peristiwa dua hari lepas. 	 ايت ڤريستيوا دوا هاري لڤس.
Semalam, pengawal memberitahu bahawa Putera Serapi menjemput Puteri Santubong untuk ke istananya. 	 سمالم، ڤڠاول ممبريتاهو بهاوا ڤوترا سراڤي منجمڤوت ڤوتري سنتوبوڠ اونتوق كأيستانڽ.
Hari ini, mereka dibawa bersama-sama untuk melihat pengakhirannya. 	 هاري اين، مريک دباوا برساما-سام اونتوق مليهت ڤڠأخيرنڽ.
Apakah angan-angannya untuk melihat Kerajaan Serawa aman damai dan kembali tenteram, akan berakhir dengan lehernya terputus dari badan?  Apakah terlalu tinggi angan-angannya untuk berdamping dengan Puteri Santubong?  Dia inginkan Puteri Santubong yang dahulu. 	 اڤاكه اڠن٢ اونتوق مليهت كراجاءن سراوا امان داماي دان كمبالي تنترام، اكن برأخير دڠن ليهيرڽ ترڤوتوس دري بادن؟  اڤاكه ترلالو تيڠڬي اڠن٢ اونتوق بردمڤيڠ دڠن ڤوتري سنتوبوڠ؟  دي إيڠينكن ڤوتري سنتوبوڠ يڠ دهولو.
Yang sering turun menyantuni rakyat. 	 يڠ سريڠ تورون مڽنتوني رعيت.
Yang selalu menggamit pandangannya. 	 يڠ سلالو مڠڬاميت ڤندڠنڽ.
Kecantikan puteri itu masih tidak pudar, tetapi serinya telah tiada. 	 كچنتيقن ڤوتري ايت ماسيه تيدق ڤودر، تتاڤي سريڽ تله تياد.
Wajah Puteri Santubong sentiasa tegang. 	 واجه ڤوتري سنتوبوڠ سنتياس تڬڠ.
Seperti sekarang. 	 سڤرتي سكارڠ.
Sang Puteri masih tidak bertindak balas kepada bicara Nirnama. 	 سڠ ڤوتري ماسيه تيدق برتيندق بالس كڤد بيچارا نيرنام.
Bagaikan tercengang. 	 باڬايكن ترچڠڠ.
Tuanku puteri, jika diizinkan aku berbicara. 	 توانكو ڤوتري، جک دإيذينكن اكو بربيچارا.
Jenin memberanikan diri. 	 جنين ممبرانيكن ديري.
Pantas Puteri Santubong memandangnya dengan pandangan tajam. 	 ڤانتس ڤوتري سنتوبوڠ ممندڠڽ دڠن ڤندڠن تاجم.
engkau perlu akui, keadaan Kerajaan Serawa hari ini bukan apa yang Raja Dewata Mulya impikan. 	 اڠكاو ڤرلو اكوءي كأداءن كراجاءن سراوا هاري اين بوكن اڤ يڠ راج ديواتا موليا ايمڤيكن.
Sebagai anak jati Kerajaan Serawa, menjadi satu keperitan buatku melihat tuanku puteri berkeadaan nanar sebegini terhadap Putera Serapi. 	 سباڬاي انق جاتي كراجاءن سراوا، منجادي ساتو كڤريتن بواتكو مليهت توانكو ڤوتري بركأداءن نانر سبڬيني ترهادڤ ڤوترا سراڤي.
Sedangkan dia bukan orang sini, tuanku puteri. 	 سدڠكن دي بوكن اورڠ سيني، توانكو ڤوتري.
Mat Jenin! Janganlah ditambah murka tuanku puteri. 	 مت جنين! جاڠنله دتمبه مورک توانكو ڤوتري.
Aduhai. 	 ادوهاي.
Nadim bagai mahu menghantuk kepalanya pada gari di tangan. 	 نديم باڬاي ماهو مڠهنتوق كڤالاڽ ڤد ڬاري دتاڠن.
Berani eng. 	 براني اڠ.
Salah seorang panglima mahu melibas Jenin dengan tombaknya, tetapi Puteri Santubong pantas menghalang dengan memanjangkan tangan. 	 ساله سأورڠ ڤڠليم ماهو مليبس جنين دڠن تومبقڽ، تتاڤي ڤوتري سنتوبوڠ ڤانتس مڠهالڠ دڠن ممنجڠكن تاڠن.
Engkau adalah pemuda yang tiba-tiba naik ke pentas saat aku mahu memenjarakan mereka bertiga, bukan?   Jenin mengangguk. 	 اڠكاو اداله ڤمودا يڠ تيبا٢ ناءيق كڤنتس ساعت اكو ماهو ممنجاركن مريک برتيݢ، بوكن؟  جنين مڠڠڬوق.
Benar, tuanku puteri. 	 بنر، توانكو ڤوتري.
Mengapa engkau tidak lari sahaja ketika itu?  Mereka bertiga ini pengembara dari Tanah Semenanjung, tuanku puteri. 	 مڠاڤ اڠكاو تيدق لاري سهاج كتيک ايت؟  مريک برتيݢ اين ڤڠمبارا دري تانه سمننجوڠ، توانكو ڤوتري.
Ke mari cuba mendamaikan keadaan. 	 كماري چوبا مندامايكن كأداءن.
Singgah di geraiku yang tidak seberapa. 	 سيڠڬه دڬرايكو يڠ تيدق سبراڤ.
Setiap hari aku sering bercerita akan angan-anganku untuk melihat Kerajaan Serawa kembali makmur, aman dan tenteram. 	 ستياڤ هاري اكو سريڠ برچريتا اكن اڠن-اڠنكو اونتوق مليهت كراجاءن سراوا كمبالي معمور، امان دان تنترم.
Orang ramai hanya mentertawakan aku. 	 اورڠ راماي هاڽ منترتاواكن اكو.
Tetapi tidak mereka, tuanku puteri. 	 تتاڤي تيدق مريک، توانكو ڤوتري.
Untuk menjadikan angan-angan itu bukan sekadar mimpi, mereka telah bersamaku. 	 اونتوق منجاديكن اڠن٢ ايت بوكن سقدر ميمڤي، مريک تله برسامكو.
Mustahil aku meninggalkan mereka. 	 مستحيل اكو منيڠڬلكن مريک.
Puteri Santubong bagai hilang kata-kata mendengar bicara Jenin. 	 ڤوتري سنتوبوڠ باڬاي هيلڠ كات٢ مندڠر بيچارا جنين.
Apa namamu?  Jenin, tuanku puteri. 	 اڤ ناممو؟  جنين، توانكو ڤوتري.
Muhammad Jenin. 	 محمد جنين.
Hah, panggilan pendek, Mat Jenin sahaja, tuanku puteri. 	 هاه، ڤڠڬيلن ڤنديق، مت جنين سهاج، توانكو ڤوتري.
Nadim mencelah. 	 نديم منچله.
Beberapa tentera dan panglima tertawa kecil dengan ulah Nadim. 	 ببراڤ تنترا دان ڤڠليما ترتاوا كچيل دڠن اوله نديم.
Budak nakal itu benar-benar mampu membuatkan orang lain tergeletek. 	 بودق ناكل ايت بنر٢ ممڤو ممبواتكن اورڠ لاين ترڬلتيق.
Tetapi Puteri Santubong tidak terkesan. 	 تتاڤي ڤوتري سنتوبوڠ تيدق تركسن.
Wajahnya kekal tegang memandang Jenin dengan tajam. 	 واجهڽ ككل تڬڠ ممندڠ جنين دڠن تاجم.
Dia kemudian hanya berdiam dan memandang ke hadapan. 	 دي كمودين هاڽ برديام دان ممندڠ كهادڤن.
Kita akan tahu segala kebenaran tidak lama lagi. 	 كيت اكن تاهو سڬالا كبنرن تيدق لاما لاڬي.
Puteri itu mendengus. 	 ڤوتري ايت مندڠوس.
Jenin menghela nafas. 	 جنين مڠهيلا نفس.
Dadanya bagai dihimpit saat berbual dengan Puteri Santubong tadi. 	 داداڽ باڬاي دهيمڤيت ساعت بربوال دڠن ڤوتري سنتوبوڠ تادي.
Tidak sangka dia akan dapat berbicara secara langsung dengan sang puteri dalam angan-angannya. 	 تيدق سڠک دي اكن داڤت بربيچارا سچارا لڠسوڠ دڠن سڠ ڤوتري دالم اڠن-اڠنڽ.
Bagus, Jenin. 	 باڬوس، جنين.
Aku bangga dengan engkau. 	 اكو بڠݢ دڠن اڠكاو.
Cendana berdesir sambil menoleh ke arahnya. 	 چندانا بردسير سمبيل منوليه كأرهڽ.
Jenin tersenyum. 	 جنين ترسڽوم.
Dia dapat melihat Nirnama turut tersenyum. 	 دي داڤت مليهت نيرنام توروت ترسڽوم.
Namun, senyuman Nirnama itu tiba-tiba pudar. 	 نامون، سڽومن نيرنام ايت تيبا٢ ڤودر.
Tuanku puteri! Suara Nirnama meninggi. 	 توانكو ڤوتري! سوارا نيرنام منيڠڬي.
Apa lagi kebiad. 	 اڤ لاڬي كبياد.
Ada gerombolan manusia sedang mara ke arah kita. 	 اد ڬرومبولن ماءنسي سدڠ مارا كأره كيت.
Dengan pantas. 	 دڠن ڤانتس.
Aku yakin mereka bakal menyerang hendap. 	 اكو يقين مريک باكل مڽرڠ هندڤ.
Mata Puteri Santubong membulat. 	 مات ڤوتري سنتوبوڠ ممبولت.
Bagai. 	 باڬاي.
Tidak ada masa lagi. 	 تيدق اد ماس لاڬي.
Kalian semua bersedia!  Dalam masa sebentar, Nirnama melepaskan diri. 	 كالين سموا برسديا!  دالم ماس سبنتر، نيرنام ملڤسكن ديري.
Gari yang mengikat tangannya bagaikan dedaun kering. 	 ڬاري يڠ مڠيكت تاڠنڽ باڬايكن ددأون كريڠ.
Terlalu mudah dibinasakan dengan rentapan yang tidak begitu kuat. 	 ترلالو موده دبيناساكن دڠن رنتڤن يڠ تيدق بڬيتو قوات.
Tentera-tentera yang mengawal Nirnama menjadi terkejut. 	 تنترا٢ يڠ مڠاول نيرنام منجادي تركجوت.
Namun, belum sempat mereka menyerang Nirnama, pendekar berparut itu terlebih dahulu membebaskan Cendana dengan tangan kosong. 	 نامون، بلوم سمڤت مريک مڽرڠ نيرنام، ڤنديكر برڤاروت ايت ترلبيه دهولو ممبيبسكن چندانا دڠن تاڠن كوسوڠ.
Gari di tangan Cendana direngkuhnya mudah. 	 ڬاري دتاڠن چندانا درڠكوهڽ موده.
Bebaskan yang lain!  Nirnama terus melompat tinggi, melayang ke arah Puteri Santubong dan tunggangannya. 	 بيبسكن يڠ لاءين!  نيرنام تروس ملومڤت تيڠڬي، ملايڠ كأره ڤوتري سنتوبوڠ دان توڠڬڠنڽ.
Seluruh barisan tentera Istana Santubong gempar dan kelam-kabut. 	 سلوروه باريسن تنترا ايستان سنتوبوڠ ڬمڤر دان كلم-كابوت.
Bertahan semua!  Nirnama memegang Puteri Santubong dan melompat menjauhi tunggangan sang puteri. 	 برتاهن سموا!  نيرنام ممڬڠ ڤوتري سنتوبوڠ دان ملومڤت منجاءوهي توڠڬڠن سڠ ڤوتري.
Ketika ini, bunyi deruan kedengaran. 	 كتيک اين، بوڽي دروان كدڠرن.
Tidak lama kemudian, hujan panah berlaku. 	 تيدق لاما كمودين، هوجن ڤانه برلاكو.
Menebak beberapa tentera di  sisi barisan. 	 منبق ببراڤ تنترا دسيسي باريسن.
Bertahan! Panglima-panglima Istana Santubong mengangkat perisai. 	 برتاهن! ڤڠليما٢ ايستان سنتوبوڠ مڠڠكت ڤريساءي.
‘ Tentera-tentera melakukan hal yang sama. 	 تنترا٢ ملاكوكن حال يڠ سام.
Hujan panah yang seterusnya tidak memperapa-apakan mereka. 	 هوجن ڤانه يڠ ستروسڽ تيدق ممڤراڤا-اڤاكن مريک.
Nirnama dan Puteri Santubong sudah terbaring di tanah, sementara Cendana telah membebaskan Jenin dan Nadim. 	 نيرنام دان ڤوتري سنتوبوڠ سوده ترباريڠ دتانه، سمنتارا چندانا تله ممبيبسكن جنين دان نديم.
Mereka berlindung di bawah perisai para tentera Istana Santubong. 	 مريک برليندوڠ دباوه ڤريساءي ڤارا تنترا ايستان سنتوبوڠ.
Engkau. 	 اڠكاو.
engkau menyelamatkan aku! Puteri Santubong memandang Nirnama. 	 اڠكاو مڽلامتكن اكو! ڤوتري سنتوبوڠ ممندڠ نيرنام.
Mereka berdua dalam keadaan berdakapan, menjadikan wajah mereka hampir sahaja bersentuhan. 	 مريک بردوا دالم كأداءن برداكڤن، منجاديكن واجه مريک همڤير سهاج برسنتوهن.
Nirnama pantas bangkit sambil bibirnya terkumat-kamit. 	 نيرنام ڤانتس بڠكيت سمبيل بيبيرڽ تركومت-كاميت.
Astaghfirullah. 	 استغفر الله.
Allahumma inni zolamtu nafsi, zulman kathira, wa la yaghfirudzzunuuba illa anta. 	 اللهم انى ظلمت نفسي، ظلما كثيرا، ولا يغفرالذنوب إلا انت.
Mereka akan menggempur kita. 	 مريک اكن مڠڬمڤور كيت.
Jenin bersuara sambil mencabut sebatang anak panah dari perisai tentera terhampir. 	 جنين برسوارا سمبيل منچابوت سباتڠ انق ڤانه دري ڤريساي تنترا ترهمڤير.
Panah-panah ini milik Istana Sejinjang, tuanku puteri. 	 ڤانه٢ اين ميليق ايستان سجينجڠ، توانكو ڤوتري.
Puteri Santubong bangkit, merampas anak panah tersebut. 	 ڤوتري سنتوبوڠ بڠكيت، مرمڤس انق ڤانه ترسبوت.
Mendengus dan mengangguk. 	 مندڠوس دان مڠڠڬوق.
Anak panah itu dilemparnya ke tanah. 	 انق ڤانه ايت دليمڤرڽ كتانه.
Pantas dia mencapai pedang. 	 ڤانتس دي منچاڤاي ڤدڠ.
Bagaimana mereka boleh mengetahui kehadiran kita ke Istana Serapi? Perjalananku ini merupakan rahsia dan tidak diumumkan. 	 باڬايمان مريک بوليه مڠتاهوءي كحاضيرن كيت كأيستان سراڤي؟ ڤرجالننكو اين مروڤاكن رهسيا دان تيدق دعمومكن.
Hanya. 	 هاڽ.
Kalamnya mati tatkala dia menyedari sesuatu. 	 كلامڽ ماتي تتكالا دي مڽدري سسواتو.
Celaka! Dia mengetap geraham. 	 چلاک! دي مڠتڤ ڬراهم.
Matanya berkaca-kaca. 	 متاتڽ بركاچا-كاچ.
Hulu pedang dipegangnya erat. 	 هولو ڤدڠ دڤڬڠڽ ارت.
Mereka tidak akan berjaya pada malam ini. 	 مريک تيدق اكن برجاي ڤد مالم اين.
Kita akan terima gempuran mereka dan musnahkan semuanya! Puteri Santubong menjulang pedangnya. 	 كيت اكن تريما ڬمڤورن مريک دان موسنهكن سمواڽ! ڤوتري سنتوبوڠ منجولڠ ڤدڠڽ.
Baik! Seluruh tentera melakukan hal yang sama sambil bersedia. 	 باءيق! سلوروه تنترا ملاكوكن حال يڠ سام سمبيل برسديا.
Bulatan besar mengelilingi Puteri Santubong dilakukan dalam masa yang sekejap sahaja. 	 بولتن بسر مڠليليڠي ڤوتري سنتوبوڠ دلاكوكن دالم ماس يڠ سكجڤ سهاج.
Akar kepada sengketa tuanku puteri dengan Puteri Sejinjang adalah Putera Serapi. 	 اكر كڤد سڠكيتا توانكو ڤوتري دڠن ڤوتري سجينجڠ اداله ڤوترا سراڤي.
Jika kita cabut akar itu, kalian tidak akan perlu saling memusnahkan. 	 جک كيت چابوت اكر ايت، كالين تيدق اكن ڤرلو ساليڠ مموسناهكن.
Nirnama memandang tepat ke arah Puteri Santubong. 	 نيرنام ممندڠ تڤت كأره ڤوتري سنتوبوڠ.
Apa engkau fikir aku akan berdamai dengannya saat genting ini?  Aku sudah mengenali haruman Putera Serapi. 	 اڤ اڠكاو فيكير اكو اكن برداماي دڠنڽ ساعت ڬنتيڠ اين؟  اكو سوده مڠنالي هارومن ڤوترا سراڤي.
Dia berada berhampiran kita. 	 دي براد برهمڤيرن كيت.
Berkemungkinan besar bersama kembar tuanku puteri. 	 بركموڠكينن بسر برسام كمبر توانكو ڤوتري.
Ayuh bersamaku, kita akan terus berhadapan dengan mereka. 	 ايوه برسامكو، كيت اكن تروس برهادڤن دڠن مريک.
Cendana, Nadim dan Jenin saling berpandangan. 	 چندانا، نديم دان جنين ساليڠ برڤندڠن.
Puteri Santubong memandang panglima-panglimanya. 	 ڤوتري سنتوبوڠ ممندڠ ڤڠليما-ڤڠليماڽ.
Dia bagaikan mahu mengajak mereka bersama-samanya. 	 دي باڬايكن ماهو مڠاجق مريک برساما-سامڽ.
Tuanku puteri, Jenin pantas mencelah. 	 توانكو ڤوتري، جنين ڤانتس منچله.
Terus pandangan semua orang tertala kepadanya. 	 تروس ڤندڠن سموا اورڠ ترتالا كڤدڽ.
Pada hemat patik, ada baiknya hanya tuanku puteri dan Nirnama yang bergerak ke sana. 	 ڤد هيمت ڤاتيق، اد باءيقڽ هاڽ توانكو ڤوتري دان نيرنام يڠ برڬرق كسان.
Biarlah yang lain berada di sini, bertahan. 	 بيارله يڠ لاءين براد دسيني، برتاهن.
Dengan itu, mereka tidak akan dapat menjangka pergerakan tuanku puteri. 	 دڠن ايت، مريک تيدق اكن داڤت منجڠک ڤرڬرقن توانكو ڤوتري.
Nirnama, aku yakin mampu bergerak dengan lincah, dan tuanku puteri akan selamat bersamanya. 	 نيرنام، اكو يقين ممڤو برڬرق دڠن لينچه، دان توانكو ڤوتري اكن سلامت برسامڽ.
Cendana perlu bersamaku. 	 چندانا ڤرلو برسامكو.
Nirnama memandang Cendana. 	 نيرنام ممندڠ چندانا.
Entah mengapa, koyak bibir Cendana dengan senyuman tatkala Nirnama menyebut namanya. 	 انته مڠاڤ، كويق بيبير چندانا دڠن سڽومن تتكالا نيرنام مڽبوت نامڽ.
Pantas dia mengangguk dan terus ke sisi Puteri Santubong. 	 ڤانتس دي مڠڠڬوق دان تروس كسيسي ڤوتري سنتوبوڠ.
Kita perlu bergerak sekarang. 	 كيت ڤرلو برڬرق سكارڠ.
Mereka sudah bersiap untuk menggempur. 	 مريک سوده برسياڤ اونتوق مڠڬمڤور.
Puteri Santubong mengangguk. 	 ڤوتري سنتوبوڠ مڠڠڬوق.
Baru sahaja bergerak selangkah, dia berpaling semula. 	 بارو سهاج برڬرق سلاڠكه، دي برڤاليڠ سمولا.
Muhammad Jenin ya?  Jenin yang baru sahaja hendak bersiap untuk menyertai pertempuran ini, segera berpaling. 	 محمد جنين يا؟  جنين يڠ بارو سهاج هندق برسياڤ اونتوق مڽرتاءي ڤرتمڤورن اين، سڬرا برڤاليڠ.
Pantas dia mengangguk dan mengangkat sembah. 	 ڤانتس دي مڠڠڬوق دان مڠڠكت سمبه.
Ya, tuanku puteri. 	 يا، توانكو ڤوتري.
Para panglima, saat kalian kesempitan, ambil pandangan pemuda ini. 	 ڤارا ڤڠليما، ساعت كالين كسمڤيتن، امبيل ڤندڠن ڤمودا اين.
Kalian mungkin memerlukannya. 	 كالين موڠكين ممرلوكنڽ.
Pastikan pemuda ini dan budak itu hidup saat aku kembali. 	 ڤستيكن ڤمودا اين دان بودق ايت هيدوڤ ساعت اكو كمبالي.
Kami dengar, tuanku puteri!  Mata Jenin bersinar-sinar. 	 كامي دڠر، توانكو ڤوتري!  مات جنين برسينر-سينر.
Cendana mengangkat dua ibu jarinya ke arah Jenin. 	 چندانا مڠڠكت دوا ايبو جاريڽ كأره جنين.
Nadim menyiku-nyiku pemuda itu. 	 نديم مڽيكو-ڽيكو ڤمودا ايت.
Ayuh, tuanku puteri!   Hah!  Dia terjaga dengan mata yang terbelalak. 	 ايوه، توانكو ڤوتري!   هاه!  دي ترجاݢ دڠن مات يڠ تربلالق.
Dari wajah ke dada, dia dibasahi keringat. 	 دري واجه كدادا، دي دباسهي كريڠت.
Jantungnya berdegup kencang. 	 جنتوڠڽ بردڬوڤ كنچڠ.
Dadanya berombak hebat. 	 داداڽ برومبق هيبت.
Apabila keadaan dirinya kembali sedikit tenang, dia memerhati sekeliling. 	 اڤابيلا كأداءن ديريڽ كمبالي سديكيت تنڠ، دي ممرهاتي سكليليڠ.
Kekanda-kekanda seperguruan masih lena, demikian juga gurunya. 	 ككاندا٢ سڤرڬوروان ماسيه لينا، دمكين جوݢ ڬوروڽ.
Mujur, mimpi ngerinya tidak mengejutkan mereka. 	 موجور، ميمڤي ڠريڽ تيدق مڠجوتكن مريک.
Tangan kanan menyentuh dada. 	 تاڠن كانن مڽنتوه دادا.
Degupan jantung masih kuat. 	 دڬوڤن جنتوڠ ماسيه قوات.
Geraham diketapnya. 	 ڬراهم دكتڤڽ.
Dia berdiri lalu keluar ke halaman. 	 دي برديري لالو كلوار كهلامن.
Nafas ditariknya dalam-dalam, terus berusaha untuk menenangkan diri. 	 نفس دتاريكڽ دالم٢، تروس براوسها اونتوق مننڠكن ديري.
Amarah yang sekian lama dikuburkan di dasar jiwa rupanya masih membara, mula menyala-nyala dek mimpi ngeri yang tidak diundang tadi. 	 امره يڠ سكين لاما دقبوركن دداسر جيوا روڤاڽ ماسيه ممبارا، مولا مڽالا-ڽالا ديک ميمڤي ڠري يڠ تيدق دأوندڠ تادي.
Tanpa menunggu dirinya betul-betul tenang, terus tumbukan dan tendangan dilepaskan. 	 تنڤا منوڠڬو ديريڽ بتول٢ تنڠ، تروس تومبوقن دان تندڠن دلڤسكن.
Sudah setahun dia menetap di sini. 	 سوده ستاهون دي منتڤ دسيني.
Adiwaja mula melatihnya dengan ilmu persilatan semenjak beberapa purnama lalu. 	 اديواج مولا ملاتيهڽ دڠن علمو ڤرسيلتن سمنجق ببراڤ ڤورنام لالو.
Sungguhpun begitu, dia tahu bahawa kekuatannya masih belum sampai ke tahap yang mampu membolehkan dia berhadapan dengan Jagat Suci. 	 سوڠڬوهڤون بڬيتو، دي تاهو بهاوا كقواتنڽ ماسيه بلوم سمڤاي كتاهڤ يڠ ممڤو ممبوليهكن دي برهادڤن دڠن جاڬت سوچي.
Bahkan, hendak mencapai kehebatan kakanda-kakanda seperguruannya pun dia belum mampu. 	 بهكن، هندق منچاڤاي كهيبتن ككندا٢ سڤرڬوروانڽ ڤون دي بلوم ممڤو.
Arrgh!  Dia melepaskan tumbukan dan tendangan sarat amarah. 	 اررغ!  دي ملڤسكن تومبوقن دان تندڠن سارت امره.
Bertalu-talu tanpa jeda. 	 برتالو-تالو تنڤا جيدا.
Udara kosong menjadi mangsa. 	 اودارا كوسوڠ منجادي مڠسا.
Keringat kembali membasahi tubuh. 	 كريڠت كمبالي ممباساهي توبوه.
Setiap serangan bagai diiringi simbahan hempedu di jiwa. 	 ستياڤ سرڠن باڬاي دإيريڠي سيمبهن همڤدو دجيوا.
Entah buat kali ke berapa, dia termimpikan nasib penduduk Perkampungan Gapura di tangan Jagat Suci. 	 انته بوات كالي كبراڤ، دي ترميمڤيكن نصيب ڤندودوق ڤركامڤوڠن ڬاڤورا دتاڠن جاڬت سوچي.
Satu persatu wajah penduduk kampung yang disemadikannya dalam pusara tanpa tanda itu kembali terbayang di jiwa. 	 ساتو ڤرساتو واجه ڤندودوق كامڤوڠ يڠ دسماديكنڽ دالم ڤوسارا تنڤا تندا ايت كمبالي تربايڠ دجيوا.
Berakhir dengan wajah ayahanda dan bondanya sendiri. 	 برأخير دڠن واجه ايهندا دان بونداڽ سنديري.
Api dendam dan kesumat dalam jiwanya tidak pernah padam. 	 اڤي دندم دان كسومت دالم جيواڽ تيدق ڤرنه ڤادم.
Setiap hari dia melalui latihan Adiwaja dengan sabar, kerana membayangkan bahawa dia akan mampu menumbangkan Jagat Suci, seterusnya menuntut bela atas kematian ayahanda dan bondanya, orang-orang kampungnya dan rakan-rakan sepermainannya. 	 ستياڤ هاري دي ملالوءي لاتيهن اديواج دڠن صبر، كران ممبايڠكن بهاوا دي اكن ممڤو منومبڠكن جاڬت سوچي، ستروسڽ منونتوت بلا اتس كماتين ايهندا دان بونداڽ، اورڠ٢ كامڤوڠڽ دان راكن٢ سڤرماءيننڽ.
Dia mula bergerak, tidak lagi kekal di satu tempat. 	 دي مولا برڬرق، تيدق لاڬي ككل دساتو تمڤت.
Dia menghampiri sebatang pokok besar yang terdekat. 	 دي مڠهمڤيري سباتڠ ڤوكوق بسر يڠ تردكت.
Pokok itu mula menjadi mangsanya. 	 ڤوكوق ايت مولا منجادي مڠساڽ.
Tumbukan demi tumbukan, tendangan demi tendangan. 	 تومبوقن دمي تومبوقن، تندڠن دمي تندڠن.
Batang pokok itu mula menerima kesan, tetapi tidak cukup untuk retak, apatah lagi tumbang. 	 باتڠ ڤوكوق ايت مولا منريما كسن، تتاڤي تيدق چوكوڤ اونتوق رتق، اڤاته لاڬي تومبڠ.
Melihat keadaan itu, hatinya bertambah perit. 	 مليهت كأداءن ايت، هاتيڽ برتمبه ڤريت.
Lantas dipaksakan seluruh kekuatannya pada setiap serangan. 	 لنتس دڤقساكن سلوروه كقواتنڽ ڤد ستياڤ سرڠن.
Jika dia masih selemah ini, bagaimana dendam itu akan boleh dilunaskannya?  Hiaaargh!  Satu tumbukan keras sepenuh tenaga dilepaskan. 	 جک دي ماسيه سلماه اين، باڬايمان دندم ايت اكن بوليه دلونسكنڽ؟  هيااارغ!  ساتو تومبوقن كراس سڤنوه تناݢ دلڤسكن.
Batang pokok di hadapannya bergegar hebat, beberapa helai daun berguguran, tetapi pokok itu sendiri tidak retak mahupun tumbang. 	 باتڠ ڤوكوق دهادڤنڽ برڬڬر هيبت، ببراڤ هلاي داون برڬوڬورن، تتاڤي ڤوكوق ايت سنديري تيدق رتق ماهوڤون تومبڠ.
Dadanya berombak kencang. 	 داداڽ براومبق كنچڠ.
Keringatnya menitik-nitik ke tanah. 	 كريڠتڽ منيتيق-نيتيق كتانه.
Perlahan-lahan dia melutut. 	 ڤرلاهن-لاهن دي ملوتوت.
Bahunya kemudian terenjut-enjut. 	 باهوڽ كمودين ترانجوت-انجوت.
Dia menangis teresak-esak. 	 دي منڠيس ترإيسق-إيسق.
Sakitnya dendam yang dipikul jiwanya, bertambah sakit melihat dia masih belum mampu untuk berhadapan musuhnya. 	 ساكيتڽ دندم يڠ دڤيكول جيواڽ، برتمبه ساكيت مليهت دي ماسيه بلوم ممڤو اونتوق برهادڤن موسوهڽ.
Dendam itu merosakkan. 	 دندم ايت مروسقكن.
Satu suara datang dari belakang, membuatkan bahunya naik secara tiba-tiba. 	 ساتو سوارا داتڠ دري بلاكڠ، ممبواتكن باهوڽ ناءيق سچارا تيبا٢.
Terperanjat. 	 ترڤرنجت.
Pantas dia berpusing. 	 ڤانتس دي برڤوسيڠ.
Adiwaja sedang berdiri sekitar sedepa darinya. 	 اديواج سدڠ برديري سكيتر سدڤا دريڽ.
Tok guru! Dia terus berdiri dan menunduk hormat. 	 توق ڬورو! دي تروس برديري دان منوندوق حرمت.
Gurunya sekadar meleret sengihan panjang. 	 ڬوروڽ سقدر مليريت سڠيهن ڤنجڠ.
Dendam itu merosakkan. 	 دندم ايت مروسقكن.
Kalam itu diulang semula. 	 كلام ايت داولڠ سمولا.
Dahinya berkerut-kerut. 	 داهيڽ بركروت-كروت.
Dia bukan tidak dengar kalam itu pertama kali tadi. 	 دي بوكن تيدق دڠر كلام ايت ڤرتام كالي تادي.
Bahkan, sepanjang latihan bersama Adiwaja, gurunya itu telah mengulang kalam yang sama berkali-kali. 	 بهكن، سڤنجڠ لاتيهن برسام اديواج، ڬوروڽ ايت تله مڠولڠ كلام يڠ سام بركالي-كالي.
Mudah untuk tok guru berkata demikian. 	 موده اونتوق توق ڬورو بركات دمكين.
Aku menguburkan 523 orang kampungku. 	 اكو مڠوبوركن 523 اورڠ كامڤوڠكو.
Dalam bilangan itu, ayahanda dan bondaku, rakan-rakan sepermainanku! Dia berteriak marah. 	 دالم بيلڠن ايت، ايهندا دان بونداكو، راكن٢ سڤرماءيننكو! دي برترياق ماره.
Dendam takkan membuatkan engkau mampu membela mereka, menumbangkan Jagat Suci. 	 دندم تقكن ممبواتكن اڠكاو ممڤو ممبلا مريک، منومبڠكن جاڬت سوچي.
Adiwaja berbicara perlahan. 	 اديواج بربيچارا ڤرلاهن.
Wajah gurunya itu tidak ditalakan ke arahnya. 	 واجه ڬوروڽ ايت تيدق دتالاكن كأرهڽ.
Wajah gurunya itu tertala ke arah langit malam. 	 واجه ڬوروڽ ايت ترتال كأره لاڠيت مالم.
Dendam hanya akan membuatkan engkau tersasar. 	 دندم هاڽ اكن ممبواتكن اڠكاو ترساسر.
Sesat dan rosak. 	 سست دان روسق.
Habis, apakah aku perlu memaafkan sahaja Jagat Suci? Jika demikian, buat apa kita berlatih di sini? Buat apa tok guru melatih kakanda-kakanda itu?  Untuk menumbangkan Jagat Suci. 	 هابيس، اڤاكه اكو ڤرلو ممعافكن سهاج جاڬت سوچي؟ جک دمكين، بوات اڤ كيت برلاتيه دسيني؟ بوات اڤ توق ڬورو ملاتيه ككندا ايت؟  اونتوق منومبڠكن جاڬت سوچي.
Jadi?  Bukan kerana dendam. 	 جادي؟  بوكن كران دندم.
Tetapi kerana Jagat Suci itu perosak masyarakat, mengheret mereka ke arah syirik dan khurafat, mengancam orang-orang beriman. 	 تتاڤي كران جاڬت سوچي ايت ڤروسق مشاركت، مڠهيريت مريک كأره شيريک دان خرافة، مڠنچم اورڠ٢ برإيمان.
Seorang yang zalim dan jahat. 	 سأورڠ يڠ ظاليم دان جاهت.
Dia terdiam. 	 دي ترديام.
Aku hilang kedua-dua belah mata dan tanganku angkara Jagat Suci. 	 اكو هيلڠ كدوا-دوا بله مات دان تاڠنكو اڠكارا جاڬت سوچي.
Engkau fikir aku tidak faham apa yang engkau sedang lalui?  Sekarang, pandangan Adiwaja tertala tepat ke arahnya. 	 اڠكاو فيكير اكو تيدق فهم اڤ يڠ اڠكاو سدڠ لالوءي؟  سكارڠ، ڤندڠن اديواج ترتال تڤت كأرهڽ.
Seakan-akan gurunya itu dapat melihat. 	 سأكن-اكن ڬوروڽ ايت داڤت مليهت.
Mari, tunjukkan aku kekuatanmu. 	 ماري، تونجوقكن اكو كقواتنمو.
Adiwaja menggerakkan sedikit kepala, bagai mencabarnya untuk melancarkan serangan. 	 اديواج مڠڬرقكن سديكيت كڤالا، باڬاي منچابرڽ اونتوق ملنچركن سرڠن.
Dia mengetap geraham. 	 دي مڠتڤ ڬراهم.
Panas jiwanya masih belum surut. 	 ڤانس جيواڽ ماسيه بلوم سوروت.
Cabaran itu disahutnya tanpa bertangguh, ibarat orang mengantuk disorongkan bantal. 	 چابرن ايت دساهوتڽ تنڤا برتڠڬوه، عبارت اورڠ مڠنتوق دسوروڠكن بنتل.
Terus dia memecut. 	 تروس دي ممچوت.
Tubuhnya kemudian melayang dan tendangan dilancarkan. 	 توبوهڽ كمودين ملايڠ دان تندڠن دلنچركن.
Sekarang, dia sudah mampu menendang dua kali berturut-turut dalam satu lompatan. 	 سكارڠ، دي سوده ممڤو منندڠ دوا كالي برتوروت-توروت دالم ساتو لومڤتن.
Namun, Adiwaja mengelak dengan tenang. 	 نامون، اديواج مڠيلق دڠن تنڠ.
Tendangan pertama dielak dengan sekadar sendengan, tendangan kedua dielak dengan menjarakkan diri hanya seinci. 	 تندڠن ڤرتام دإيلق دڠن سقدر سينديڠن، تندڠن كدوا دإيلق دڠن منجارقكن ديري هاڽ سإينچي.
Kemudian, tubuh Adiwaja terus melanggar tubuhnya yang baru mendarat, membuatkan dia hilang keseimbangan dan hampir sahaja terjatuh ke tanah. 	 كمودين، توبوه اديواج تروس ملڠڬر توبوهڽ يڠ بارو مندارت، ممبواتكن دي هيلڠ كسإمبڠن دان همڤير سهاج ترجاتوه كتانه.
Mujur dia sempat mengimbangkan diri, kaki masih kejap di lantai bumi. 	 موجور دي سمڤت مڠيمبڠكن ديري، كاكي ماسيه كجاڤ دلنتاي بومي.
Kedua-dua belah tangan diangkat menghadap Adiwaja. 	 كدوا-دوا بله تاڠن دأڠكت مڠهادڤ اديواج.
Gurunya kekal berdiri tenang, bagai tidak berada dalam pertarungan. 	 ڬوروڽ ككل برديري تنڠ، باڬاي تيدق براد دالم ڤرتاروڠن.
Dendam memandu seranganmu. 	 دندم ممندو سرڠنمو.
Engkau fikir seranganmu penuh kuasa, tetapi kosong. 	 اڠكاو فيكير سرڠنمو ڤنوه كواس، تتاڤي كوسوڠ.
Namun guru  masih mengelaknya! Dia berteriak dan meluru ke arah Adiwaja. 	 نامون ڬورو ماسيه مڠيلقڽ! دي برترياق دان ملورو كأره اديواج.
Kali ini, Adiwaja tidak bergerak. 	 كالي اين، اديواج تيدق برڬرق.
Tiada tanda mahu mengelak. 	 تياد تندا ماهو مڠيلق.
Dia melancarkan satu tumbukan sepenuh kekuatan. 	 دي ملنچركن ساتو تومبوقن سڤنوه كقواتن.
Tepat mendarat ke perut Adiwaja. 	 تڤت مندارت كڤروت اديواج.
Dia tersengih lebar. 	 دي ترسڠيه ليبر.
Beberapa ketika kemudian, baru dia menyedari yang tumbukan tersebut langsung tidak memberikan kesan kepada gurunya itu. 	 ببراڤ كتيک كمودين، بارو دي مڽدري يڠ تومبوقن ترسبوت لڠسوڠ تيدق ممبريكن كسن كڤد ڬوروڽ ايت.
Terus perutnya dijamu lutut Adiwaja, membuatkan dia terundur beberapa tapak, sebelum terjelepok dan muntah. 	 تروس ڤروتڽ دجامو لوتوت اديواج، ممبواتكن دي تراوندور ببراڤ تاڤق، سبلوم ترجليڤوق دان مونته.
Serangan yang nampak biasa-biasa sahaja, tetapi dapat dirasakan kekuasaannya. 	 سرڠن يڠ نمڤق بياسا٢ سهاج، تتاڤي داڤت دراسكن ككواساءنڽ.
Apabila engkau marah, engkau lupa akan cara serangan yang betul. 	 اڤابيلا اڠكاو ماره، اڠكاو لوڤا اكن چارا سرڠن يڠ بتول.
Bagaimana kekuatan dibentuk, bagaimana menarik kekuatan dari otot, alam sekeliling. 	 باڬايمان كقواتن دبنتوق، باڬايمان مناريق كقواتن دري اوتوت، عالم سكليليڠ.
Engkau tidak memberikan tumpuan. 	 اڠكاو تيدق ممبريكن تومڤوان.
Seranganmu lemah, kemudian terdedah banyak kepada serangan balas musuh. 	 سرڠنمو لمه، كمودين تردده باڽق كڤد سرڠن بالس موسوه.
Jadi? Dia berteriak. 	 جادي؟ دي برترياق.
Amarahnya semakin membara. 	 امرهڽ سماكين ممبارا.
Aku akan berlatih lebih lagi. 	 اكو اكن برلاتيه لبيه لاڬي.
Menjadi lebih kuat!  Bagaimana? Jika perkara asas pun tidak selesai. 	 منجادي لبيه قوات!  باڬايمان؟ جک ڤركارا اساس ڤون تيدق سلساي.
Wajah Adiwaja tertala tepat ke arahnya. 	 واجه اديواج ترتالا تڤت كأرهڽ.
Walau bahagian mata gurunya itu ditutupi kain, dia bagaikan ditusuk pandangan orang tua itu. 	 والاو بهاڬين مات ڬوروڽ ايت دتوتوڤي كاءين، دي باڬايكن دتوسوق ڤندڠن اورڠ توا ايت.
Selepas pancainderaku dirampas Jagat Suci, aku juga marah dan diselubungi dendam. 	 سلڤس ڤنچاإيندراكو درمڤاس جاڬت سوچي، اكو جوݢ ماره دان دسلوبوڠي دندم.
Ilmu persilatanku bagaikan lumpuh tanpa tangan dan pandangan. 	 علمو ڤرسيلتنكو باڬايكن لومڤوه تنڤا تاڠن دان ڤندڠن.
Isteriku meninggalkan aku kerana aku cacat. 	 استريكو منيڠڬلكن اكو كران اكو چاچت.
Semua itu membuatkan jiwaku parah dengan luka yang amat parah lagi dalam. 	 سموا ايت ممبواتكن جيواكو ڤاره دڠن لوک يڠ امت ڤاره لاڬي دالم.
Setiap hari aku berfikir bagaimana mahu menamatkan riwayat Jagat Suci di dalam pasungannya itu. 	 ستياڤ هاري اكو برفيكير باڬايمان ماهو منمتكن رواية جاڬت سوچي ددالم ڤاسوڠنڽ ايت.
Dendam membuatkan aku hampir sahaja terjebak dengan sihir!  Dia tidak meningkah. 	 دندم ممبواتكن اكو همڤير سهاج ترجبق دڠن سيحير!  دي تيدق منيڠكه.
Adiwaja tidak pernah berkongsi hal ini dengannya. 	 اديواج تيدق ڤرنه بركوڠسي حال اين دڠنڽ.
Gurunya itu mula menghela nafas panjang. 	 ڬوروڽ ايت مولا مڠهيلا نفس ڤنجڠ.
Dendam itu benar-benar merosakkan. 	 دندم ايت بنر٢ مروسقكن.
Aku mujur punya sahabat yang baik, Sultan Mansur. 	 اكو موجور ڤوڽا صحابة يڠ باءيق، سلطان منصور.
Dialah yang menarikku keluar dari kegelapan. 	 دياله يڠ مناريقكو كلوار دري كڬلاڤن.
Aku kemudian meminta izin tuanku, berhenti sebagai Laksamana Utama, dan mengembara serata dunia untuk menambah ilmu agama dan memperkemaskan ilmu persilatan. 	 اكو كمودين ممينتا ايذين توانكو، برهنتي سباڬاي لقسامان اوتام، دان مڠمبارا سراتا دنيا اونتوق منمبه علمو اڬام دان ممڤركمسكن علمو ڤرسيلتن.
Mensyukuri nikmat Allah atas nikmat-Nya yang masih berbaki dan belajar hidup dengan keadaanku yang sebegini. 	 منشكوري نعمت الله اتس نعمتڽ يڠ ماسيه برباقي دان بلاجر هيدوڤ دڠن كأداءنكو يڠ سبڬيني.
Air matanya perlahan-lahan berguguran membasahi lantai bumi. 	 اءير ماتڽ ڤرلاهن-لاهن برڬوڬورن ممباسهي لنتاي بومي.
Bahunya terenjut-enjut. 	 باهوڽ ترانجوت-انجوت.
Dia bukan tidak memahami penyampaian gurunya. 	 دي بوكن تيدق ممهمي ڤڽمڤاين ڬوروڽ.
Tetapi hatinya belum cukup kuat untuk melepaskan dendam dan kesumat yang masih membara di jiwa. 	 تتاڤي هاتيڽ بلوم چوكوڤ قوات اونتوق ملڤسكن دندم دان كسومت يڠ ماسيه ممبارا دجيوا.
Bagaimana dengan ayahanda dan bondaku? Bagaimana dengan Awang, Rajuna, Banang dan Damar? Bagaimana dengan seluruh penduduk Perkampungan Gapura? Sekiranya aku melepaskan dendamku, tidakkah aku mengabaikan mereka?  Belalah mereka dengan menegakkan kebenaran, menumbangkan kebatilan. 	 باڬايمان دڠن ايهندا دان بونداكو؟ باڬايمان دڠن اوڠ، راجونا، بانڠ دان دامر؟ باڬايمان دڠن سلوروه ڤندودوق ڤركامڤوڠن ڬاڤورا؟ سكيراڽ اكو ملڤسكن دندمكو، تيدقكه اكو مڠابايكن مريک؟  بلاله مريک دڠن منڬقكن كبنرن، منومبڠكن كباطيلن.
Tumbangkan Jagat Suci dengan niat yang murni. 	 تومبڠكن جاڬت سوچي دڠن نية يڠ مورني.
Bukan niat yang salah. 	 بوكن نية يڠ ساله.
Sesungguhnya setiap manusia itu dikira dengan niatnya. 	 سسوڠڬوهڽ ستياڤ ماءنسي ايت دكيرا دڠن نيتڽ.
Barangsiapa yang berjuang kerana Allah dan Rasul, akan pergi kepada Allah dan Rasul. 	 بارڠ سياڤا يڠ برجواڠ كران الله دان رسول، اكن ڤرڬي كڤد الله دان رسول.
Barangsiapa yang berjuang kerana selain kedua-dua itu, dia akan pergi kepada selain kedua-dua itu. 	 بارڠ سياڤا يڠ برجواڠ كران سلاءين كدوا-دوا ايت، دي اكن ڤرڬي كڤد سلاءين كدوا-دوا ايت.
Bagaimana dengan perit jiwaku? Ini tidak akan hilang dengan tiba-tiba!  Adiwaja dilihat mengangguk sambil bergerak merapatinya. 	 باڬايمان دڠن ڤريت جيواكو؟ اين تيدق اكن هيلڠ دڠن تيبا٢!  اديواج دليهت مڠڠڬوق سمبيل برڬرق مراڤتيڽ.
Ini semua perlukan masa. 	 اين سموا ڤرلوكن ماس.
Engkau perlukan sabar. 	 اڠكاو ڤرلوكن صبر.
Pujuklah jiwamu. 	 ڤوجوقله جيوامو.
Bersangka baiklah kepada Allah. 	 برسڠک باءيقله كڤد الله.
Hayatilah latihanmu. 	 حياتيله لاتيهنمو.
Bergaul lebih mesra dengan kakanda-kakandamu. 	 برڬاءول لبيه مسرا دڠن ككندا-ككندامو.
Syukuri apa yang masih Allah kurniakan kepadamu. 	 شكوري اڤ يڠ ماسيه الله كورنياكن كڤدمو.
Perhebatkan taqwa. 	 ڤرهيبتكن تقوى.
Lama kelamaan, perit itu akan sirna. 	 لاما كلاماءن، ڤريت ايت اكن سيرنا.
Tubuh Adiwaja menyentuh kepalanya. 	 توبوه اديواج مڽنتوه كڤالاڽ.
Gurunya itu melutut sebelah kaki di sisi dia. 	 ڬوروڽ ايت ملوتوت سبله كاكي دسيسي دي.
Tanpa tangan, begitulah cara Adiwaja mendakap. 	 تنڤا تاڠن، بڬيتوله چارا اديواج منداكڤ.
Terus dia memeluk erat gurunya dan menangis teresak-esak. 	 تروس دي مملوق ارت ڬوروڽ دان منڠيس ترإيسق-إيسق.
Akan aku usahakan, guru!   Nirnama, Cendana dan Puteri Santubong menyusup di tengah-tengah kegelapan. 	 اكن اكو اوسهاكن، ڬورو!   نيرنام، چندانا دان ڤوتري سنتوبوڠ مڽوسوڤ دتڠه-تڠه كڬلاڤن.
Pergerakan pantas mereka menyebabkan dalam masa sebentar sahaja, mereka telah jauh dari tempat tentera Istana Santubong bertahan. 	 ڤرڬرقن ڤانتس مريک مڽببكن دالم ماس سبنتر سهاج، مريک تله جاءوه دري تمڤت تنترا ايستان سنتوبوڠ برتاهن.
Sayup dapat didengari pertempuran yang telah pun bermula di situ. 	 سايوڤ داڤت ددڠري ڤرتمڤورن يڠ تله ڤون برمولا دسيتو.
Aku berharap Nadim dan Jenin selamat. 	 اكو برهارڤ نديم دان جنين سلامت.
Cendana bersuara. 	 چندانا برسوارا.
Dia berada di sisi Puteri Santubong. 	 دي براد دسيسي ڤوتري سنتوبوڠ.
Sentiasa bersiaga untuk segala kemungkinan. 	 سنتياس برسياݢ اونتوق سڬالا كموڠكينن.
Nirnama berada di hadapan mereka berdua, mendahului. 	 نيرنام براد دهادڤن مريک بردوا، مندهولوءي.
Panglima-panglimaku bukan pendekar yang biasa-biasa. 	 ڤڠليما-ڤڠليماكو بوكن ڤنديكر يڠ بياسا٢.
Mereka akan mempertahankan pemuda dan budak itu. 	 مريک اكن ممڤرتاهنكن ڤمودا دان بودق ايت.
Puteri Santubong memandang ke hadapan. 	 ڤوتري سنتوبوڠ ممندڠ كهادڤن.
Pendekar tanpa nama, bagaimana engkau boleh mengetahui serangan bakal berlaku? Engkau telah menyelamatkan nyawaku dan tenteraku yang lain. 	 ڤنديكر تنڤا نام، باڬايمان اڠكاو بوليه مڠتاهوءي سرڠن باكل برلاكو؟ اڠكاو تله مڽلامتكن ڽاواكو دان تنتراكو يڠ لاءين.
Melalui alam. 	 ملالوءي عالم.
Mereka berbicara denganku dan aku mendengarnya. 	 مريک بربيچارا دڠنكو دان اكو مندڠرڽ.
Tambahan, haruman Putera Serapi menjadikan aku lebih peka. 	 تمبهن، هارومن ڤوترا سراڤي منجاديكن اكو لبيه ڤكا.
Bagaimana?  Pertanyaan Cendana membuatkan Puteri Santubong memandang srikandi itu penuh kehairanan. 	 باڬايمان؟  ڤرتاڽاءن چندانا ممبواتكن ڤوتري سنتوبوڠ ممندڠ سريكندي ايت ڤنوه كحيرانن.
Engkau mendampingi dia tetapi engkau tidak mengetahui kelebihannya?  Nirnama ini berat mulut orangnya, tuanku puteri. 	 اڠكاو مندمڤيڠي دي تتاڤي اڠكاو تيدق مڠتاهوءي كلبيهنڽ؟  نيرنام اين برت مولوت اورڠڽ، توانكو ڤوتري.
Hatta asal-usulnya pun belum kami ketahui. 	 حتى اصل-اصولڽ ڤون بلوم كامي كتاهوءي.
Cendana tersenyum kecil. 	 چندانا ترسڽوم كچيل.
Walaupun aku memenjarakan kalian, tetapi kalian tetap membantuku, mengapa?  Puteri Santubong memandang ke arah Cendana. 	 والاوڤون اكو ممنجاراكن كالين، تتاڤي كالين تتڤ ممبنتوكو، مڠاڤ؟  ڤوتري سنتوبوڠ ممندڠ كأره چندانا.
Cendana memandang ke arah Nirnama. 	 چندانا ممندڠ كأره نيرنام.
Menyebabkan sang puteri turut memandang ke arah yang sama. 	 مڽببكن سڠ ڤوتري توروت ممندڠ كأره يڠ سام.
Tanpa melihat dua perempuan di belakangnya, Nirnama tahu bahawa mereka menantikan jawapan daripadanya. 	 تنڤا مليهت دوا ڤرمڤوان دبلاكڠڽ، نيرنام تاهو بهاوا مريک مننتيكن جواڤن درڤدڽ.
Aku tidak berhajat mahu membantumu. 	 اكو تيدق برحاجة ماهو ممبنتومو.
Aku mahu membantu Kerajaan Serawa. 	 اكو ماهو ممبنتو كراجاءن سراوا.
Kerana angin perubahan sedang bertiup kencang di Tanah Semenanjung. 	 كران اڠين ڤراوبهن سدڠ برتيوڤ كنچڠ دتانه سمننجوڠ.
Kerajaan Serawa tidak boleh tumbang dan kemudian menjadi alat untuk Jagat Suci menambah kekuasaannya. 	 كراجاءن سراوا تيدق بوليه تومبڠ دان كمودين منجادي الت اونتوق جاڬت سوچي منمبه ككواساءنڽ.
Apakah kalian fikir Kerajaan Serawa akan menyibukkan diri dengan perseteruan di Tanah Semenanjung? Kali. 	 اڤاكه كالين فيكير كراجاءن سراوا اكن مڽيبوقكن ديري دڠن ڤرستروان دتانه سمننجوڠ؟ كالي.
Apa tindakan tuanku puteri setelah semua ini berakhir bukanlah urusanku. 	 اڤ تيندقن توانكو ڤوتري ستله سموا اين برأخير بوكنله اوروسنكو.
Manfaat terbesar adalah kepada masyarakat yang tidak berdosa, tersepit di antara tuanku puteri dan Puteri Sejinjang, atas sebab yang teramat lekeh. 	 منفعة تربسر اداله كڤد مشاركت يڠ تيدق بردوسا، ترسڤيت دأنتارا توانكو ڤوتري دان ڤوتري سجينجڠ، اتس سبب يڠ ترأمت ليكيه.
Terpempan Puteri Santubong. 	 ترڤمڤن ڤوتري سنتوبوڠ.
Hatta Cendana sendiri terperanjat dengan bicara Nirnama. 	 حتى چندانا سنديري ترڤرنجت دڠن بيچارا نيرنام.
Tegas lagi tajam. 	 تڬس لاڬي تاجم.
Cinta yang hakiki adalah yang membawa kita ke syurga. 	 چينتا يڠ حقيقي اداله يڠ ممباوا كيت كشرݢ.
Apabila cinta merosakkan jiwa, membawa kepada kerosakan, baik kepada diri sendiri apatah lagi kepada orang ramai, maka itu bukan cinta yang hakiki. 	 اڤابيلا چينتا مروسقكن جيوا، ممباوا كڤد كروسقن، باءيق كڤد ديري سنديري اڤاته لاڬي كڤد اورڠ راماي، مک ايت بوكن چينتا يڠ حقيقي.
Itu cinta palsu. 	 ايت چينتا ڤلسو.
Engkau berbicara seakan engkau tahu segala-gala, wahai pendekar. 	 اڠكاو بربيچارا سأكن اڠكاو تاهو سڬالا-ڬالا، واهاي ڤنديكر.
Apakah orang yang benar-benar cintakan kamu akan menyepakmu ke dalam api?  Puteri Santubong terdiam. 	 اڤاكه اورڠ يڠ بنر٢ چينتاكن كامو اكن مڽڤقمو كدالم اڤي؟  ڤوتري سنتوبوڠ ترديام.
Bagaimana pula dengan Putera Serapi yang mengakibatkan engkau cuba berbunuhan sesama saudaramu sendiri?  Tiada kalam balas. 	 باڬايمان ڤولا دڠن ڤوترا سراڤي يڠ مڠعاقبتكن اڠكاو چوبا بربونوهن سسام ساودارامو سنديري؟  تياد كلام بالس.
Betapa manusia apabila ditipu perasaan, boleh hilang kewarasan. 	 بتاڤ ماءنسي اڤابيلا دتيڤو ڤراساءن، بوليه هيلڠ كوارسن.
Kerana itu Allah menurunkan Islam, mendidik manusia agar mengawal nafsu, dan berfikir dengan akal yang dikurniakan-Nya. 	 كران ايت الله منورونكن إسلام، منديديق ماءنسي اڬر مڠاول نفسو، دان برفيكير دڠن عقل يڠ دكورنياكنڽ.
Supaya kita hidup ada disiplin dan tamadun. 	 سوڤاي كيت هيدوڤ اد ديسيڤلين دان تمدون.
Hatta Cendana pun terpana dan hilang bicara untuk mencelah apabila Nirnama bersuara setegas itu. 	 حتى چندانا ڤون ترڤان دان هيلڠ بيچارا اونتوق منچله اڤابيلا نيرنام برسوارا ستڬس ايت.
Sangat jarang Nirnama berbicara panjang. 	 ساڠت جارڠ نيرنام بربيچارا ڤنجڠ.
Tetapi apabila hal berkait penegakan kebenaran, Nirnama petah. 	 تتاڤي اڤابيلا حال بركايت ڤنڬاكن كبنرن، نيرنام ڤتاه.
Srikandi itu melirik Puteri Santubong. 	 سريكندي ايت مليريق ڤوتري سنتوبوڠ.
Puteri Santubong menunduk. 	 ڤوتري سنتوبوڠ منوندوق.
Ada air jernih bergayutan pada hujung matanya. 	 اد اءير جرنيه برڬيوتن ڤد هوجوڠ ماتڽ.
Apa yang telah aku lakukan. 	 اڤ يڠ تله اكو لاكوكن.
Cendana mendakap Puteri Santubong dengan sebelah tangannya. 	 چندانا منداكڤ ڤوتري سنتوبوڠ دڠن سبله تاڠنڽ.
Merapatkan tubuh mereka sambil meneruskan langkahan. 	 مراڤتكن توبوه مريک سمبيل منروسكن لڠكهن.
Apa yang berlalu, telah berlalu, tuanku puteri. 	 اڤ يڠ برلالو، تله برلالو، توانكو ڤوتري.
Sekarang adalah masa untuk memulihkan keadaan. 	 سكارڠ اداله ماس اونتوق مموليهكن كأداءن.
Cendana menepuk-nepuk bahu Puteri Santubong, cuba menyalurkan kekuatan. 	 چندانا منڤوق-نڤوق باهو ڤوتري سنتوبوڠ، چوبا مڽالوركن كقواتن.
Sang puteri itu semakin hiba. 	 سڠ ڤوتري ايت سماكين هيبا.
Apakah adindaku akan menerima aku dengan tangan terbuka, setelah kami bermandikan darah demi mengejar sebuah cinta?  Kalian berdua hakikatnya telah dipukau untuk jangka masa yang lama. 	 اڤاكه ادينداكو اكن منريما اكو دڠن تاڠن تربوک، ستله كامي برمنديكن داره دمي مڠجر سبواه چينتا؟  كالين بردوا حقيقتڽ تله دڤوكاو اونتوق جڠک ماس يڠ لاما.
Perasaan kalian telah ditunggangi Putera Serapi ini. 	 ڤراساءن كالين تله دتوڠڬڠي ڤوترا سراڤي اين.
Apabila hakikatnya terzahir di hadapan kalian, sihirnya akan terungkai. 	 اڤابيلا حقيقتڽ ترظاهير دهادڤن كالين، سيحيرڽ اكن تراوڠكاي.
Cinta yang kalian sanjung itu akan berpapasan. 	 چينتا يڠ كالين سانجوڠ ايت اكن برڤاڤسن.
Moga-moga ketika itu, lembutlah hati Puteri Sejinjang untuk berbaik semula. 	 موݢ٢ كتيک ايت، لمبوتله هاتي ڤوتري سجينجڠ اونتوق برباءيق سمولا.
Kita hanya berusaha. 	 كيت هاڽ براوسها.
Kepada Allah kita bertawakkal. 	 كڤد الله كيت برتوكل.
Nirnama membalas. 	 نيرنام ممبالس.
Puteri Santubong menyeka air mata dan mengangguk. 	 ڤوتري سنتوبوڠ مڽک اءير مات دان مڠڠڬوق.
Cendana memandang Nirnama. 	 چندانا ممندڠ نيرنام.
Pendekar berparut itu apabila berbicara nyata terserlah kebijaksanaannya. 	 ڤنديكر برڤاروت ايت اڤابيلا بربيچارا ڽات ترسرله كبيجقسناءنڽ.
Tiba-tiba, Nirnama mendepangkan sebelah tangan. 	 تيبا٢، نيرنام مندڤڠكن سبله تاڠن.
Kita sudah tiba. 	 كيت سوده تيبا.
Dia menunjuk ke hadapan. 	 دي منونجوق كهادڤن.
Dari kejauhan, kelihatan remang-remang cahaya di tengah-tengah belantara. 	 دري كجاءوهن، كليهتن رماڠ٢ چهاي دتڠه-تڠه بلنتارا.
Daripada remang cahaya itu, dapat dilihat kain-kain yang direntang bagai membentuk satu tempat perlindungan. 	 درڤد رماڠ چهاي ايت، داڤت دليهت كاءين٢ يڠ درنتڠ باڬاي ممبنتوق ساتو تمڤت ڤرليندوڠن.
Unggun api tersembunyi di sebalik kain-kain rentang tersebut. 	 اوڠڬون اڤي ترسمبوڽي دسباليق كاءين٢ رنتڠ ترسبوت.
Dari situ mereka menyampaikan arahan kepada pasukan mereka. 	 دري سيتو مريک مڽمڤأيكن ارهن كڤد ڤاسوقن مريک.
Cendana menajamkan pandangan. 	 چندانا مناجمكن ڤندڠن.
Kelihatan beberapa kumpulan tentera baru sahaja bergerak keluar dari kawasan itu. 	 كليهتن ببراڤ كومڤولن تنترا بارو سهاج برڬرق كلوار دري كاوسن ايت.
Bilangan mereka lebih ramai. 	 بيلڠن مريک لبيه راماي.
Jika kita mengambil masa terlalu lama, mungkin tenteraku akan lebih ramai terbunuh, mungkin termasuk Jenin dan budak tadi. 	 جک كيت مڠمبيل ماس ترلالو لاما، موڠكين تنتراكو اكن لبيه راماي تربونوه، موڠكين ترماسوق جنين دان بودق تادي.
Mereka juga akan menyedari ketiadaan tuanku puteri dan mula melancarkan pencarian. 	 مريک جوݢ اكن مڽدري كتياداءن توانكو ڤوتري دان مولا ملنچركن ڤنچرين.
Cendana menambah. 	 چندانا منمبه.
Puteri Santubong mengangguk. 	 ڤوتري سنتوبوڠ مڠڠڬوق.
Mungkin jika mereka menyedari kehadiran aku di sini, mereka akan berhenti menyerang pasukanku dan mula menumpukan perhatian mereka kepada kita. 	 موڠكين جک مريک مڽدري كحاضيرن اكو دسيني، مريک اكن برهنتي مڽرڠ ڤاسوقنكو دان مولا منومڤوكن ڤرهاتين مريک كڤد كيت.
Pasti mereka juga mahu melindungi Putera Serapi dan adindaku, Sejinjang. 	 ڤستي مريک جوݢ ماهو مليندوڠي ڤوترا سراڤي دان ادينداكو، سجينجڠ.
Nirnama tidak memandang dua orang perempuan di belakangnya atau menyertai perbualan mereka. 	 نيرنام تيدق ممندڠ دوا اورڠ ڤرمڤوان دبلاكڠڽ اتاو مڽرتاءي ڤربوالن مريک.
Dia berdiri tegak dan memandang lurus ke arah tempat berkain rentang tersebut. 	 دي برديري تڬق دان ممندڠ لوروس كأره تمڤت بركاءين رنتڠ ترسبوت.
Aku akan memulakan seranganku. 	 اكو اكن ممولاكن سرڠنكو.
Dari sini? Cendana dan Puteri Santubong serentak terkejut. 	 دري سيني؟ چندانا دان ڤوتري سنتوبوڠ سرنتق تركجوت.
Ya. 	 يا.
Nirnama kemudian terkumat-kamit. 	 نيرنام كمودين تركومت-كاميت.
Apa yang dia mahu lakukan? Puteri Santubong memandang Cendana. 	 اڤ يڠ دي ماهو لاكوكن؟ ڤوتري سنتوبوڠ ممندڠ چندانا.
Cendana hanya baru sekali melihat Nirnama berhadapan ilmu sihir. 	 چندانا هاڽ بارو سكالي مليهت نيرنام برهادڤن علمو سيحير.
Tetapi saat di sisi lelaki berparut itu ketika di Kampung Sungai Atas, dia dapat mendengar yang Nirnama menyebut ayat-ayat daripada Al-Quran. 	 تتاڤي ساعت دسيسي للاكي برڤاروت ايت كتيک دكامڤوڠ سوڠاي اتس، دي داڤت مندڠر يڠ نيرنام مڽبوت ايات٢ درڤد القرءان.
Dia membaca ayat-ayat daripada al-Quran. 	 دي ممباچ ايات٢ درڤد القرءان.
Al-Quran?  Kitab rujukan utama bagi orang-orang Islam seperti kami. 	 القرءان؟  كتاب روجوعن اوتام باڬي اورڠ٢ إسلام سڤرتي كامي.
Wahyu Tuhan kami, Allah. 	 وحي توهن كامي، الله.
Puteri Santubong diam dan memerhatikan Nirnama. 	 ڤوتري سنتوبوڠ ديام دان ممرهاتيكن نيرنام.
Perlahan-lahan, Nirnama melangkah ke hadapan. 	 ڤرلاهن-لاهن، نيرنام ملڠكه كهادڤن.
Cendana dan Puteri Santubong mengekori. 	 چندانا دان ڤوتري سنتوبوڠ مڠيكوري.
Setapak demi setapak. 	 ستاڤق دمي ستاڤق.
Qul ‘azdubi rabbinnass, malikinnas, ilaahinnas, min syarril was waasil khonnas, al-ladzi yu was wisufi suduurinnas, minal jinnati wannas. 	 قول اعوذ برب الناس، ملك الناس، اله الناس، من شر الوسواس الخناس، الذي يوسوس في صدور الناس، من الجنة والناس.
Ayat itu diulangnya berkali-kali sambil Nirnama terus menapak di tengah-tengah kegelapan. 	 ايات ايت دأولڠڽ بركالي-كالي سمبيل نيرنام تروس مناڤق دتڠه-تڠه كڬلاڤن.
Semakin lama mereka semakin hampir. 	 سماكين لاما مريک سماكين همڤير.
Tinggal sekitar sepuluh depa sahaja dari kawasan kain rentang beremang cahaya itu. 	 تيڠڬل سكيتر سڤولوه دڤا سهاج دري كاوسن كاءين رنتڠ برماڠ چهاي ايت.
Aaagh! Jeritan nyaring itu hadir dari balik kain rentang. 	 اااغ! جريتن ڽاريڠ ايت حاضير دري باليق كاءين رنتڠ.
Kakanda Serapi, mengapa? Satu suara, jelas merupakan suara seorang perempuan, kedengaran kuat. 	 ككندا سراڤي، مڠاڤ؟ ساتو سوارا، جلس مروڤاكن سوارا سأورڠ ڤرمڤوان، كدڠرن قوات.
Aaaghhh!!!   Nirnama terus menerus membaca Surah an-Nas. 	 اااغهه!!!  نيرنام تروس منروس ممباچ سورة الإنسان.
Aaaaargh. 	 ااااارغ.
Berhenti! Jeritan itu berubah menjadi segarau-garau suara. 	 برهنتي! جريتن ايت براوبه منجادي سڬاراو-ڬاراو سوارا.
Kain rentang itu tiba-tiba terkoyak. 	 كاءين رنتڠ ايت تيبا٢ تركويق.
Putera Serapi kelihatan baru lepas menghayun tongkatnya sebelum tersungkur. 	 ڤوترا سراڤي كليهتن بارو لڤس مڠهايون توڠكتڽ سبلوم ترسوڠكور.
Dia bagaikan cacing kepanasan, meliang-liuk di atas tanah sambil terjerit-jerit. 	 دي باڬايكن چاچيڠ كڤانسن، مليڠ-ليوق دأتس تانه سمبيل ترجريت-جريت.
Nirnama dan Cendana melihat seorang perempuan meluru ke arah Putera Serapi. 	 نيرنام دان چندانا مليهت سأورڠ ڤرمڤوان ملورو كأره ڤوترا سراڤي.
Wajahnya persis Puteri Santubong. 	 واجهڽ ڤرسيس ڤوتري سنتوبوڠ.
Tinggal pakaian sahaja yang membezakan mereka. 	 تيڠڬل ڤاكاين سهاج يڠ ممبيذاكن مريک.
Perempuan itu berpakaian serba gelap dengan hiasan-hiasan kebesaran bersama mahkota kemegahannya. 	 ڤرمڤوان ايت برڤاكاين سربا ڬلڤ دڠن هياسن٢ كبسرن برسام مهكوتا كمڬاهنڽ.
Di belakang tubuh, sehelai kain tebal yang tidak dapat dipastikan berasal dari apa. 	 دبلاكڠ توبوه، سهلاي كاءين تبل يڠ تيدق داڤت دڤستيكن برأصل دري اڤ.
Di situ jua tersandang satu perisai panjang. 	 دسيتو جوا ترسندڠ ساتو ڤريساي ڤنجڠ.
Pada pinggang wanita itu, tersangkut sebilah parang panjang. 	 ڤد ڤيڠڬڠ وانيتا ايت، ترسڠكوت سبيله ڤارڠ ڤنجڠ.
Sejinjang! Puteri Santubong melaung. 	 سجينجڠ! ڤوتري سنتوبوڠ ملاءوڠ.
Celaka, Santubong. 	 چلاک، سنتوبوڠ.
Apa yang telah engkau lakukan, hah! Puteri Sejinjang berwajah tegang. 	 اڤ يڠ تله اڠكاو لاكوكن، هاه! ڤوتري سجينجڠ برواجه تڬڠ.
Kemudian, dia bagaikan baru menyedari sesuatu. 	 كمودين، دي باڬايكن بارو مڽدري سسواتو.
Sebentar, jika engkau berada di sini. 	 سبنتر، جک اڠكاو براد دسيني.
Puteri Sejinjang berpaling kepada dua tentera yang masih berada di situ. 	 ڤوتري سجينجڠ برڤاليڠ كڤد دوا تنترا يڠ ماسيه براد دسيتو.
Kalian, khabarkan kepada pasukan kita untuk kembali. 	 كالين، خبركن كڤد ڤاسوقن كيت اونتوق كمبالي.
Puteri Santubong berada di sini!  Aku boleh menghalang dua orang tentera itu. 	 ڤوتري سنتوبوڠ براد دسيني!  اكو بوليه مڠهالڠ دوا اورڠ تنترا ايت.
Cendana mahu bergerak. 	 چندانا ماهو برڬرق.
Puteri Santubong pantas mencapai lengan srikandi itu. 	 ڤوتري سنتوبوڠ ڤانتس منچاڤاي لڠن سريكندي ايت.
Dia menggeleng. 	 دي مڠڬيليڠ.
Biarkan. 	 بياركن.
Apabila mereka berpatah balik, tenteraku dan rakan-rakanmu akan lebih selamat. 	 اڤابيلا مريک برڤاته باليق، تنتراكو دان راكن-راكنمو اكن لبيه سلامت.
Sasaran mereka adalah aku. 	 ساسرن مريک اداله اكو.
Cendana mengangguk. 	 چندانا مڠڠڬوق.
Nirnama masih berterusan membaca Surah an-Nas. 	 نيرنام ماسيه برتروسن ممباچ سورة الإنسان.
Putera Serapi masih berguling-guling. 	 ڤوترا سراڤي ماسيه برڬوليڠ-ڬوليڠ.
Puteri Sejinjang tidak keruan. 	 ڤوتري سجينجڠ تيدق كروان.
Berbelah bagi antara mahu berhadapan dengan Puteri Santubong atau mahu membantu Putera Serapi. 	 بربله باڬي انتارا ماهو برهادڤن دڠن ڤوتري سنتوبوڠ اتاو ماهو ممبنتو ڤوترا سراڤي.
Tiba-tiba, bacaan Nirnama berhenti. 	 تيبا٢، باچاءن نيرنام برهنتي.
Dia memandang Puteri Santubong. 	 دي ممندڠ ڤوتري سنتوبوڠ.
Sekarang, tuanku puteri perhatikan. 	 سكارڠ، توانكو ڤوتري ڤرهاتيكن.
Asap berkepul-kepul bagaikan terpancut dari belakang tubuh Putera Serapi, sambil lelaki itu menjerit-jerit kesakitan. 	 اسڤ بركڤول-كڤول باڬايكن ترڤنچوت دري بلاكڠ توبوه ڤوترا سراڤي، سمبيل للاكي ايت منجريت-جريت كساكيتن.
Dalam susah payah, dia menggunakan tongkat untuk membantunya bangkit. 	 دالم سوسه ڤايه، دي مڠڬوناكن توڠكت اونتوق ممبنتوڽ بڠكيت.
Asap bertambah tebal. 	 اسڤ برتمبه تبل.
Kakanda Serapi, apa yang sedang berlaku? Puteri Sejinjang berundur beberapa tapak. 	 كاكندا سراڤي، اڤ يڠ سدڠ برلاكو؟ ڤوتري سجينجڠ براوندور ببراڤ تاڤق.
Puteri Santubong membeliakkan mata. 	 ڤوتري سنتوبوڠ ممبلياقكن مات.
Tubuh Putera Serapi membesar, meninggi dan membongkok. 	 توبوه ڤوترا سراڤي ممبسر، منيڠڬي دان ممبوڠكوق.
Kulitnya yang halus dan cerah, mula berluruhan dan berganti dengan kulit yang gelap, berbau dan berkedut. 	 كوليتڽ يڠ هالوس دان چره، مولا برلوروهن دان برڬنتي دڠن كوليت يڠ ڬلڤ، برباءو دان بركدوت.
Wajah Putera Serapi yang tampan berubah menjadi hodoh. 	 واجه ڤوترا سراڤي يڠ تمڤن بروبه منجادي هودوه.
Hidungnya bengkok. 	 هيدوڠڽ بيڠكوق.
Pipinya cengkung. 	 ڤيڤيڽ چڠكوڠ.
Giginya berterabur. 	 ڬيڬيڽ برترابور.
Rambutnya panjang dan putih. 	 رمبوتڽ ڤنجڠ دان ڤوتيه.
Tongkat Putera Serapi turut berubah, menjadi lebih panjang dan tebal. 	 توڠكت ڤوترا سراڤي توروت بروبه، منجادي لبيه ڤنجڠ دان تبل.
Celaka! Dia memandang tajam ke arah Nirnama. 	 چلاک! دي ممندڠ تاجم كأره نيرنام.
Puteri Sejinjang terjelepok di tanah. 	 ڤوتري سجينجڠ ترجليڤوق دتانه.
Demikian Puteri Santubong. 	 دمكين ڤوتري سنتوبوڠ.
Mereka berdua benar-benar bagai direnjat petir saat melihat perubahan tersebut. 	 مريک بردوا بنر٢ باڬاي درنجت ڤتير ساعت مليهت ڤراوبهن ترسبوت.
Perkenalkan cinta hati kalian. 	 ڤركنلكن چينتا هاتي كالين.
Sesungguhnya, rupa pada zahir memang mudah membuatkan hati tertipu. 	 سسوڠڬوهڽ، روڤا ڤد ظاهير ميمڠ موده ممبواتكن هاتي ترتيڤو.
Nirnama mencapai kerisnya. 	 نيرنام منچاڤاي كريسڽ.
Engkau inilah insan yang diburu Jagat Suci, tetapi sering gagal untuk kami jejaki selama ini. 	 اڠكاو اينله انسان يڠ دبورو جاڬت سوچي، تتاڤي سريڠ ڬاڬل اونتوق كامي ججقي سلاما اين.
Suara garau Putera Serapi kedengaran, tersekat-sekat. 	 سوارا ڬاراو ڤوترا سراڤي كدڠرن، ترسكت-سكت.
Mungkin hari ini merupakan rezeki untuk aku. 	 موڠكين هاري اين مروڤاكن رزقي اونتوق اكو.
Mendapatkan engkau, pasti Tuanku Jagat akan menganugerahi aku anugerah yang tidak tertanding. 	 منداڤتكن اڠكاو، ڤستي توانكو جاڬت اكن مڠأنوڬرهي اكو انوڬره يڠ تيدق ترتنديڠ.
Liurnya berjejeran melepasi giginya yang berterabur. 	 ليورڽ برجيجيرن ملڤسي ڬيڬيڽ يڠ برترابور.
Siapakah engkau? Puteri Sejinjang menghunuskan parang ke arah Putera Serapi. 	 سياڤاكه اڠكاو؟ ڤوتري سجينجڠ مڠهونوسكن ڤارڠ كأره ڤوترا سراڤي.
Akulah Jalak Bentala, tukang sihir Tuanku Jagat Suci! Dia ketawa sekuat-kuatnya sambil menghayun tongkat. 	 اكوله جالق بنتالا، توكڠ سيحير توانكو جاڬت سوچي! دي كتاوا سقوات-قواتڽ سمبيل مڠهايون توڠكت.
Walaupun Puteri Sejinjang sudah menjauh dan hayunan tersebut tidak menyentuh tubuhnya, sang puteri itu tetap terpelanting dan parangnya terlepas daripada genggaman. 	 والاوڤون ڤوتري سجينجڠ سوده منجاءوه دان هايونن ترسبوت تيدق مڽنتوه توبوهڽ، سڠ ڤوتري ايت تتڤ ترڤلنتيڠ دان ڤارڠڽ ترلڤس درڤد ڬڠڬمن.
Puteri Santubong tersentak. 	 ڤوتري سنتوبوڠ ترسنتق.
Adinda Sejinjang! Terus dia berlari mendapatkan adindanya itu. 	 اديندا سجينجڠ! تروس دي برلاري منداڤتكن ادينداڽ ايت.
Nan. 	 نن.
Nirnama tidak sempat menghalang. 	 نيرنام تيدق سمڤت مڠهالڠ.
Tubuh Puteri Santubong pula terpelanting dan tidak lagi kelihatan di tengah-tengah kelam malam. 	 توبوه ڤوتري سنتوبوڠ ڤولا ترڤلنتيڠ دان تيدق لاڬي كليهتن دتڠه كلم مالم.
Cendana cepat-cepat bersiaga di balik Nirnama. 	 چندانا چڤت٢ برسياݢ دباليق نيرنام.
Engkau pergi dapatkan dua puteri itu. 	 اڠكاو ڤرڬي داڤتكن دوا ڤوتري ايت.
Aku akan uruskan Si Jalak ini. 	 اكو اكن اوروسكن سي جالاق اين.
Nirnama mengeluarkan keris dari sisipan. 	 نيرنام مڠلواركن كريس دري سيسيڤن.
Engkau begitu yakin, wahai pendekar? Aku bukan tukang sihir picisan. 	 اڠكاو بڬيتو يقين، واهاي ڤنديكر؟ اكو بوكن توكڠ سيحير ڤيچيسن.
Tanpa keperluan untuk menjaga rupa, bentuk dan bau badan, aku mampu menumpukan perhatian sepenuhnya kepada sihir untuk menyerang. 	 تنڤا كڤرلوان اونتوق منجاݢ روڤا، بنتوق دان باءو بادن، اكو ممڤو منومڤوكن ڤرهاتين سڤنوهڽ كڤد سيحير اونتوق مڽرڠ.
Jangan engkau fikir ayat-ayat suci yang engkau untaikan itu mampu mengapa-apakan aku lagi! Jalak Bentala ketawa terbahak-bahak sambil mengacukan tongkatnya ke arah Nirnama. 	 جاڠن اڠكاو فيكير ايات٢ سوچي يڠ اڠكاو اونتايكن ايت ممڤو مڠاڤا-اڤاكن اكو لاڬي! جالق بنتالا كتاوا تربهاق-بهاق سمبيل مڠاچوكن توڠكتڽ كأره نيرنام.
Angin menderu kuat, menampar tubuh pendekar berparut itu, tetapi dia tidak terpelanting. 	 اڠين مندرو قوات، منمڤر توبوه ڤنديكر برڤاروت ايت، تتاڤي دي تيدق ترڤلنتيڠ.
Ini membuatkan Jalak Bentala berhenti ketawa. 	 اين ممبواتكن جالق بنتالا برهنتي كتاوا.
Kami berfirman kepadanya: Janganlah engkau takut, sesungguhnya engkaulah yang tertinggi mengatasi mereka dengan kemenangan. 	 كامي برفرمان كڤدڽ: جاڠنله اڠكاو تاكوت، سسوڠڬوهڽ اڠكاوله يڠ ترتيڠڬي مڠاتسي مريک دڠن كمنڠن.
Desir Nirnama sambil perlahan-lahan mencabut keris dari sarungnya. 	 دسير نيرنام سمبيل ڤرلاهن-لاهن منچابوت كريس دري سأروڠڽ.
Heh, tidak hairanlah engkau sukar untuk kami dapatkan selama ini. 	 هيه، تيدق حيرانله اڠكاو سوكر اونتوق كامي داڤتكن سلاما اين.
Engkau bukan kosong. 	 اڠكاو بوكن كوسوڠ.
Tetapi engkau tetap akan tewas pada malam ini!  Nirnama menggeleng. 	 تتاڤي اڠكاو تتڤ اكن تيواس ڤد مالم اين!  نيرنام مڠڬيليڠ.
Dia mengacukan keris ke arah Jalak Bentala. 	 دي مڠاچوكن كريس كأره جالق بنتالا.
Dan campakkanlah apa yang ada di tangan kananmu, nescaya ia akan menelan segala yang mereka lakukan, kerana sesungguhnya apa yang mereka lakukan itu hanyalah tipu daya ahli sihir; sedang ahli sihir itu tidak akan beroleh kejayaan, di mana sahaja ia berada. 	 دان چمڤقكنله اڤ يڠ اد دتاڠن كاننمو، نسچاي اي اكن منلن سڬالا يڠ مريک لاكوكن، كران سسوڠڬوهڽ اڤ يڠ مريک لاكوكن ايت هاڽله تيڤو داي اهلي سيحير; سدڠ اهلي سيحير ايت تيدق اكن بروليه كجايأن، دمان سهاج اي براد.
Nirnama menajamkan pandangan. 	 نيرنام مناجمكن ڤندڠن.
Jalak Bentala terpempan. 	 جالق بنتالا ترڤمڤن.
Nirnama menyerbu!   Matanya terpisat-pisat. 	 نيرنام مڽربو!  ماتڽ ترڤيست-ڤيست.
Ugh, kenapa. 	 اوغ، كناڤ.
Pandangan yang berbalam-balam semakin jelas. 	 ڤندڠن يڠ بربالم-بالم سماكين جلس.
Dia dapat melihat alam masih diselimuti gelita. 	 دي داڤت مليهت عالم ماسيه دسليموتي ڬليتا.
Kedinginan mencucuk-cucuk. 	 كديڠينن منچوچوق-چوچوق.
Cepat-cepat dia menarik kain yang selama ini menjadi selimutnya. 	 چڤت٢ دي مناريق كاءين يڠ سلاما اين منجادي سليموتڽ.
Lenanya tadi terganggu saat dia dikuis kaki Adiwaja. 	 ليناڽ تادي ترڬڠڬو ساعت دي دكوءيس كاكي اديواج.
Masih malam, tok guru. 	 ماسيه مالم، توق ڬورو.
Dia melihat Adiwaja bergerak ke satu sudut. 	 دي مليهت اديواج برڬرق كساتو سودوت.
Sepanjang dia tinggal di sini selama lima tahun ini, dia telah berteduh di dalam teratak sederhana ini. 	 سڤنجڠ دي تيڠڬل دسيني سلاما ليم تاهون اين، دي تله برتدوه ددالم تراتق سدرهان اين.
Berkongsi tempat berteduh dengan tiga orang yang lain. 	 بركوڠسي تمڤت برتدوه دڠن تيݢ اورڠ يڠ لاءين.
Gurunya Adiwaja dan dua kakanda seperguruan. 	 ڬوروڽ اديواج دان دوا ككندا سڤرڬوروان.
Namun, semenjak setahun lalu, anak murid sulung Adiwaja tidak lagi menetap di sini. 	 نامون، سمنجق ستاهون لالو، انق موريد سولوڠ اديواج تيدق لاڬي منتڤ دسيني.
Katanya, mahu mengejar peringkat kesufian yang lebih tinggi dengan benar-benar menolak sebarang unsur keduniaan kecuali apa yang dirasakannya benar-benar perlu. 	 كاتڽ، ماهو مڠجر ڤريڠكت كسوفين يڠ لبيه تيڠڬي دڠن بنر٢ منولق سبارڠ عنصور كدونياءن كچوالي اڤ يڠ دراسكنڽ بنر٢ ڤرلو.
Dia melihat di balik tubuh Adiwaja, berdiri dua orang kakanda seperguruannya. 	 دي مليهت دباليق توبوه اديواج، برديري دوا اورڠ ككندا سڤرڬوروانڽ.
Kedua-duanya sedang menunaikan solat malam. 	 كدوا-دواڽ سدڠ منونايكن صلاة مالم.
Sepertiga terakhir malam. 	 سڤرتيݢ تراخير مالم.
Adiwaja bersuara. 	 اديواج برسوارا.
Dan bangunlah pada sebahagian dari waktu malam serta kerjakanlah tahajjud padanya, sebagai solat tambahan bagimu, semoga Tuhanmu membangkitkan dan menempatkan kamu pada hari akhirat di tempat yang terpuji. 	 دان باڠونله ڤد سبهاڬين دري وقتو مالم سرتا كرجكنله تهجد ڤدڽ، سباڬاي صلاة تمبهن باڬيمو، سمݢ توهنمو ممبڠكيتكن دان منمڤتكن كامو ڤد هاري اخيرة د تمڤت يڠ ترڤوجي.
Al-Isra’ ayat 79. 	 الإسراء ايات 79.
Pantas dia menyebut. 	 ڤانتس دي مڽبوت.
Semenjak enam purnama lepas, dia telah menghafal seluruh al-Quran. 	 سمنجق انم ڤورنام لڤس، دي تله مڠحافل سلوروه القرءان.
Salah satu kebiasaan yang diwajibkan ke atasnya semenjak dua tahun yang lalu. 	 ساله ساتو كبياساءن يڠ دواجبكن كأتسڽ سمنجق دوا تاهون يڠ لالو.
Adiwaja mengangguk. 	 اديواج مڠڠڬوق.
Tetapi ini bukan fardhu, bukan? Mengapa memberat-beratkan diri? Dia memuncungkan bibir. 	 تتاڤي اين بوكن فرض، بوكن؟ مڠاڤ ممبرت-برتكن ديري؟ دي ممونچوڠكن بيبير.
Aku bukan mahu menjadi sufi seperti Kakanda. 	 اكو بوكن ماهو منجادي صوفي سڤرتي ككندا.
Orang yang mahu menempuh satu perjalanan panjang memerlukan bekalan, bukan?  Dia mengangguk. 	 اورڠ يڠ ماهو منمڤوه ساتو ڤرجالنن ڤنجڠ ممرلوكن بكلن، بوكن؟  دي مڠڠڬوق.
Bagaimana pula dengan orang yang mahu pergi berjuang? Bukankah dia lebih patut membawa bekalan?  Benar, tok guru. 	 باڬايمان ڤولا دڠن اورڠ يڠ ماهو ڤرڬي برجواڠ؟ بوكنكه دي لبيه ڤاتوت ممباوا بكلن؟  بنر، توق ڬورو.
Bahkan dia perlu membawa lebih bekalan berbanding orang yang sekadar mahu menempuh satu perjalanan biasa. 	 بهكن دي ڤرلو ممباوا لبيه بكلن بربنديڠ اورڠ يڠ سقدر ماهو منمڤوه ساتو ڤرجالنن بياسا.
Pejuang perlu membawa bersamanya senjata, perisai. 	 ڤجواڠ ڤرلو ممباوا برسامڽ سنجات، ڤريساي.
Bicaranya terhenti sendiri. 	 بيچاراڽ ترهنتي سنديري.
Dia melihat Adiwaja tersenyum. 	 دي مليهت اديواج ترسڽوم.
Engkau akan keluar berjuang untuk menentang Jagat Suci dan orang-orangnya suatu hari kelak. 	 اڠكاو اكن كلوار برجواڠ اونتوق مننتڠ جاڬت سوچي دان اورڠ-اورڠڽ سواتو هاري كلق.
Sudah tiba masanya engkau mempersiapkan bekal. 	 سوده تيبا ماسڽ اڠكاو ممڤرسياڤكن بكل.
Dadanya bagai dihentak walau bicara Adiwaja itu tenang dan tidak kasar. 	 داداڽ باڬاي دهنتق والاو بيچارا اديواج ايت تنڠ دان تيدق كاسر.
Perjuangan akan banyak memerlukan engkau bergantung kepada Allah, memohon kekuatan dan perlindungan daripada-Nya. 	 ڤرجواڠن اكن باڽق ممرلوكن اڠكاو برڬنتوڠ كڤد الله، مموهون كقواتن دان ڤرليندوڠن درڤدڽ.
Kerana ingatlah, sehebat mana pun ilmu persilatan yang aku turunkan, kekuatan dan perlindungan terampuh tetap datang daripada-Nya. 	 كران ايڠتله، سهيبت مان ڤون علمو ڤرسيلتن يڠ اكو تورونكن، كقواتن دان ڤرليندوڠن ترأمڤوه تتڤ داتڠ درڤدڽ.
Adiwaja mula membuka langkah kembali. 	 اديواج مولا ممبوک لڠكه كمبالي.
Ingat, engkau mahu menumbangkan Jagat Suci, pengamal sihir terhebat yang pernah Tanah Semenanjung ini saksikan. 	 ايڠت، اڠكاو ماهو منومبڠكن جاڬت سوچي، ڤڠعمل سيحير ترهيبت يڠ ڤرنه تانه سمننجوڠ اين سقسيكن.
Dia bukan sahaja seorang ahli sihir, tetapi telah kembali berkuasa sebagai pemerintah Indera Kayangan dan mula mengancam untuk menjatuhkan kerajaan-kerajaan yang lain. 	 دي بوكن سهاج سأورڠ اهلي سيحير، تتاڤي تله كمبالي بركواس سباڬاي ڤمرينته ايندرا كايڠن دان مولا مڠنچم اونتوق منجاتوهكن كراجاءن٢ يڠ لاين.
Dengan keadaan engkau sekarang, budak, engkau tidak akan dapat menumbangkan dia. 	 دڠن كأداءن اڠكاو سكارڠ، بودق، اڠكاو تيدق اكن داڤت منومبڠكن دي.
Adiwaja bergerak ke satu sudut. 	 اديواج برڬرق كساتو سودوت.
Apabila sampai, dia memandang ke arahnya bagaikan dapat melihat. 	 اڤابيلا سمڤاي، دي ممندڠ كأرهڽ باڬايكن داڤت مليهت.
Jika nafsu sendiri tidak dapat engkau tewaskan, apakah engkau akan mampu menewaskan Jagat Suci?  Dia tersentak. 	 جک نفسو سنديري تيدق داڤت اڠكاو تيواسكن، اڤاكه اڠكاو اكن ممڤو منوسكن جاڬت سوچي؟  دي ترسنتق.
Kemudian, Adiwaja mengungkapkan kalimah takbir, mula menunaikan solat malam. 	 كمودين، اديواج مڠوڠكڤكن كلمة تكبير، مولا منونايكن صلاة مالم.
Dia masih membatu. 	 دي ماسيه ممباتو.
Melihat sahaja guru dan dua kakanda seperguruan khusyuk beribadah. 	 مليهت سهاج ڬورو دان دوا ككندا سڤرڬوروان خشوع برعباده.
Dia sememangnya tahu itu merupakan kebiasaan mereka. 	 دي سميمڠڽ تاهو ايت مروڤاكن كبياساءن مريک.
Tetapi dia tidak pernah diarahkan untuk mengikuti mereka semenjak tinggal di sini. 	 تتاڤي دي تيدق ڤرنه دأرهكن اونتوق مڠيكوتي مريک سمنجق تيڠڬل دسيني.
Betapa dia mahu kembali berbaring dan mengabaikan sahaja ajakan Adiwaja. 	 بتاڤ دي ماهو كمبالي برباريڠ دان مڠأبايكن سهاج اجكن اديواج.
Tetapi kemudian, bicara Adiwaja bagai tidak hilang dari kepalanya. 	 تتاڤي كمودين، بيچارا اديواج باڬاي تيدق هيلڠ دري كڤالاڽ.
Benar, lima tahun telah berlalu semenjak peristiwa di Perkampungan Gapura. 	 بنر، ليم تاهون تله برلالو سمنجق ڤريستيوا دڤركامڤوڠن ڬاڤورا.
Dia sudah mengetahui akan gerangan sebenar manusia rupawan yang telah membunuh seluruh orang kampung, termasuk ayahanda dan bondanya. 	 دي سوده مڠتاهوءي اكن ڬراڠن سبنر ماءنسي روڤاون يڠ تله ممبونوه سلوروه اورڠ كامڤوڠ، ترماسوق ايهندا دان بونداڽ.
Jagat Suci. 	 جاڬت سوچي.
Mengikut sejarah, Jagat Suci merupakan pemerintah Indera Kayangan yang kelima. 	 مڠيكوت سجاره، جاڬت سوچي مروڤاكن ڤمرينته ايندرا كايڠن يڠ كليم.
Menaiki takhta semenjak usianya awal 20-an. 	 مناءيقي تختا سمنجق اوسياڽ اول 20-ان.
Apabila Kerajaan Indera Kayangan membina kesatuan dengan kerajaan-kerajaan lain di Tanah Semenanjung saat dirinya berusia 50-an, Jagat Suci akhirnya diangkat menjadi ketua mereka sebagai langkah penyatuan. 	 اڤابيلا كراجاءن ايندرا كايڠن ممبينا كساتوان دڠن كراجاءن٢ لاءين دتانه سمننجوڠ ساعت ديريڽ براوسيا 50-ان، جاڬت سوچي اخيرڽ دأڠكت منجادي كتوا مريک سباڬاي لڠكه ڤڽاتوان.
Akan tetapi, jawatan yang sepatutnya bertukar saban sedekad itu, tidak mahu dilepaskan olehnya. 	 اكن تتاڤي، جاوتن يڠ سڤاتوتڽ برتوكر سابن سديكد ايت، تيدق ماهو دلڤسكن اوليهڽ.
Bermacam-macam helah dan muslihat digunakan oleh Jagat Suci gunakan untuk kekal berkuasa sebagai ketua. 	 برماچم-ماچم حيله دان مصليحة دڬوناكن اوليه جاڬت سوچي ڬوناكن اونتوق ككل بركواس سباڬاي كتوا.
Dia pernah rela hati turun dari jawatan, tetapi raja yang terpilih mengetuai kesatuan Kerajaan-Kerajaan Semenanjung kemudian menjadi bonekanya. 	 دي ڤرنه ريلا هاتي تورون دري جاوتن، تتاڤي راج يڠ ترڤيليه مڠتواءي كساتوان كراجاءن٢ سمننجوڠ كمودين منجادي بونيكاڽ.
Dari sebalik tabir, Jagat Suci tetap berkuasa. 	 دري سباليق تابير، جاڬت سوچي تتڤ بركواس.
Itupun, apabila sang pengganti cuba membawa pembaharuan yang tidak kena dengan kehendaknya, Jagat Suci akan masuk campur dan menjatuhkannya menggunakan jalan siasah yang jahat. 	 ايتڤون، اڤابيلا سڠ ڤڠڬنتي چوبا ممباوا ڤمبهارون يڠ تيدق كنا دڠن كهندقڽ، جاڬت سوچي اكن ماسوق چمڤور دان منجاتوهكنڽ مڠڬوناكن جالن سياسه يڠ جاهت.
Dia akan membuat muslihat agar penggantinya dijatuhkan, dan diganti pengganti lain yang akan menurut telunjuknya. 	 دي اكن ممبوات مصليحة اڬر ڤڠڬنتيڽ دجاتوهكن، دان دڬنتي ڤڠڬنتي لاءين يڠ اكن منوروت تلونجوقڽ.
Hal itu berlangsung beberapa kali, sehinggalah Jagat Suci sendiri tidak betah melihat Tanah Semenanjung diuruskan orang lain, dia mengambil langkah terdesak untuk kembali berkuasa. 	 حال ايت برلڠسوڠ ببراڤ كالي، سهيڠڬاله جاڬت سوچي سنديري تيدق بته مليهت تانه سمننجوڠ دأوروسكن اورڠ لاءين، دي مڠمبيل لڠكه تردسق اونتوق كمبالي بركواس.
Jagat Suci mula menuntut ilmu sihir, dan membina hubungan dengan jin-jin. 	 جاڬت سوچي مولا منونتوت علمو سيحير، دان ممبينا هوبوڠن دڠن جين٢.
Dengan ilmu hitam miliknya, dia kembali muda, bahkan menjadi amat tampan dan merdu pula suaranya, memukau ramai. 	 دڠن علمو هيتم ميليقڽ، دي كمبالي مودا، بهكن منجادي امت تمڤن دان مردو ڤولا سواراڽ، مموكاو راماي.
Awal-awal, Jagat Suci berselindung di sebalik bicara palsu, bahawa semua kelebihan itu datang kerana kesaktian dirinya. 	 اول٢، جاڬت سوچي برسليندوڠ دسباليق بيچارا ڤلسو، بهاوا سموا كلبيهن ايت داتڠ كران كسقتين ديريڽ.
Dianugerahkan kayangan mandat untuk memerintah Tanah Semenanjung, kerana itu dia diberikan kelebihan sedemikian. 	 دأنوڬرهكن كايڠن مندت اونتوق ممرينته تانه سمننجوڠ، كران ايت دي دبريكن كلبيهن سدميكين.
Namun begitu, Semutar Putih, salah satu kerajaan yang berada dalam kesatuan Kerajaan-Kerajaan Semenanjung, bangkit menentang. 	 نامون بڬيتو، سموتر ڤوتيه، ساله ساتو كراجاءن يڠ براد دالم كساتوان كراجاءن٢ سمننجوڠ، بڠكيت مننتڠ.
Dipimpin seorang sultan yang terkenal soleh bernama Mansur, Kerajaan Semutar Putih mengumpulkan para pendekar dan berpakat dengan kerajaan-kerajaan lain untuk menyingkirkan Jagat Suci. 	 دڤيمڤين سأورڠ سلطان يڠ تركنل صالح برنام منصور، كراجاءن سموتر ڤوتيه مڠومڤولكن ڤارا ڤنديكر دان برڤاكت دڠن كراجاءن٢ لاءين اونتوق مڽيڠكيركن جاڬت سوچي.
Pertarungan akhir menyaksikan pertembungan antara Jagat Suci dengan Laksamana Utama Semutar Putih, Adiwaja. 	 ڤرتاروڠن اخير مڽقسيكن ڤرتمبوڠن انتارا جاڬت سوچي دڠن لقسامان اوتام سموتر ڤوتيه، اديواج.
Adiwaja kehilangan kedua-dua belah mata dan tangan dalam pertarungan yang amat sengit itu. 	 اديواج كهيلڠن كدوا-دوا بله مات دان تاڠن دالم ڤرتاروڠن يڠ امت سڠيت ايت.
Sungguhpun begitu, Jagat Suci hanya mampu dipasung dan tidak dapat dibunuh, kerana ilmu kebalnya yang ampuh. 	 سوڠڬوهڤون بڬيتو، جاڬت سوچي هاڽ ممڤو دڤاسوڠ دان تيدق داڤت دبونوه، كران علمو كبلڽ يڠ امڤوه.
Bagi tidak membiarkan orang ramai menyembah Jagat Suci akan kekebalannya, Sultan Mansur memerintahkan agar Jagat Suci dipasung di kawasan selatan Tanah Semenanjung, di Gunung Pulai. 	 باڬي تيدق ممبياركن اورڠ راماي مڽمبه جاڬت سوچي اكن ككبلنڽ، سلطان منصور ممرينتهكن اڬر جاڬت سوچي دڤاسوڠ دكاوسن سلاتن تانه سمننجوڠ، دڬونوڠ ڤولاي.
Perkampungan Gapura dibina untuk mengawal gunung tersebut daripada menerima kunjungan orang luar, dan Jagat Suci diperhatikan setiap hari agar tidak terbebas. 	 ڤركامڤوڠن ڬاڤورا دبينا اونتوق مڠاول ڬونوڠ ترسبوت درڤد منريما كونجوڠن اورڠ لوار، دان جاڬت سوچي دڤرهاتيكن ستياڤ هاري اڬر تيدق تربيبس.
Tiga dekad kemudian, dia dan rakan-rakannya telah berbuat kesilapan maha besar dengan  membebaskan insan durjana tersebut. 	 تيݢ ديكد كمودين، دي دان راكن-راكنڽ تله بربوات كسيلاڤن مها بسر دڠن ممبيبسكن انسان دورجان ترسبوت.
Apabila Jagat Suci terbebas, dia terus melarikan diri ke utara sepantas mungkin. 	 اڤابيلا جاڬت سوچي تربيبس، دي تروس ملاريكن ديري كأوتارا سڤنتس موڠكين.
Ini diketahui kerana setelah tiga tahun tanpa sepatah khabar, tiba-tiba berita tersebar pantas ke seluruh Tanah Semenanjung bahawa Jagat Suci telah kembali. 	 اين دكتاهوءي كران ستله تيݢ تاهون تنڤا سڤاته خبر، تيبا٢ بريتا ترسيبار ڤانتس كسلوروه تانه سمننجوڠ بهاوا جاڬت سوچي تله كمبالي.
Pemerintah Indera Kayangan yang ketujuh telah dibunuhnya dan Jagat Suci kembali berkuasa. 	 ڤمرينته ايندرا كايڠن يڠ كتوجوه تله دبونوهڽ دان جاڬت سوچي كمبالي بركواس.
Khabarnya, Jagat Suci membina hubungan baik dengan pemerintah negara jiran dari Tanah Siam, Raja Ong Maha Perita Deria, untuk membalas dendam terhadap Kerajaan-Kerajaan Semenanjung. 	 خبرڽ، جاڬت سوچي ممبينا هوبوڠن باءيق دڠن ڤمرينته نڬارا جيرن دري تانه سيام، راج اوڠ مها ڤريتا دريا، اونتوق ممبالس دندم ترهادڤ كراجاءن٢ سمننجوڠ.
Keadaan menjadi semakin genting dan mencabar. 	 كأداءن منجادي سماكين ڬنتيڠ دان منچابر.
Semua bermula daripada kesilapan dirinya sendiri. 	 سموا برمولا درڤد كسيلاڤن ديريڽ سنديري.
Geraham diketapnya. 	 ڬراهم دكتڤڽ.
Selimut ditanggalkan dari tubuh. 	 سليموت دتڠڬلكن دري توبوه.
Kedinginan suasana dilawannya. 	 كديڠينن سواسان دلاونڽ.
Dia cepat-cepat bangkit. 	 دي چڤت٢ بڠكيت.
Segala puji bagi Allah yang telah menghidupkan kami setelah kematian kami, dan hanya kepada-Nya kami akan kembali. 	 سڬالا ڤوجي باڬي الله يڠ تله مڠهيدوڤكن كامي ستله كماتين كامي، دان هاڽ كڤدڽ كامي اكن كمبالي.
Cendana, Puteri Santubong dan Puteri Sejinjang tidak berhenti-henti memukul ular-ular yang menyusur laju ke arah mereka. 	 چندانا، ڤوتري سنتوبوڠ دان ڤوتري سجينجڠ تيدق برهنتي-هنتي مموكول اولر٢ يڠ مڽوسور لاجو كأره مريک.
Celaka. 	 چلاک.
Apakah bermakna aku telah berselingkuh dengan orang tua jijik selama ini? Puteri Sejinjang menyumpah. 	 اڤاكه برمعنا اكو تله برسليڠكوه دڠن اورڠ توا جيجيق سلاما اين؟ ڤوتري سجينجڠ مڽومڤه.
Engkau telah berselingkuh dengan dia? Puteri Santubong tercengang, tetapi itu tidak melalaikannya daripada melibas senjata di tangan. 	 اڠكاو تله برسليڠكوه دڠن دي؟ ڤوتري سنتوبوڠ ترچڠڠ، تتاڤي ايت تيدق ملالايكنڽ درڤد مليبس سنجات دتاڠن.
Lima tahun kita bersengketa semenjak kematian ayahanda. 	 ليم تاهون كيت برسڠكيتا سمنجق كماتين ايهندا.
Pada tahun ketiga, dia menghadapku dan menyatakan bahawa dia memilih aku sebagai cinta hatinya. 	 ڤد تاهون كتيݢ، دي مڠهادڤكو دان مڽاتاكن بهاوا دي مميليه اكو سباڬاي چينتا هاتيڽ.
Kami telah mempunyai hubungan semenjak itu. 	 كامي تله ممڤوڽاءي هوبوڠن سمنجق ايت.
Puteri Sejinjang melibas parang. 	 ڤوتري سجينجڠ مليبس ڤارڠ.
Beberapa ekor ular terburai isi perutnya. 	 ببراڤ ايكور اولر تربوراي ايسي ڤروتڽ.
Haiwan-haiwan ini muncul secara tiba-tiba setelah Jalak Bentala menalakan tongkatnya ke arah mereka, tatkala mereka bertiga ingin masuk campur pertarungan antara tukang sihir itu dan Nirnama. 	 حيوان٢ اين مونچول سچارا تيبا٢ ستله جالق بنتالا منالاكن توڠكتڽ كأره مريک، تتكالا مريک برتيݢ ايڠين ماسوق چمڤور ڤرتاروڠن انتارا توكڠ سيحير ايت دان نيرنام.
Jadi, mengapa engkau tetap menyerang aku selepas itu? Puteri Santubong melepaskan geram kepada ular-ular yang cuba mematuknya. 	 جادي، مڠاڤ اڠكاو تتڤ مڽرڠ اكو سلڤس ايت؟ ڤوتري سنتوبوڠ ملڤسكن ڬرم كڤد اولر٢ يڠ چوبا مماتوقڽ.
Putus leher ular-ular tersebut. 	 ڤوتوس ليهير اولر٢ ترسبوت.
Cendana pula tidak henti-henti melepaskan jarum-jarumnya. 	 چندانا ڤولا تيدق هنتي٢ ملڤسكن جاروم-جارومڽ.
Ular-ular yang terkena jarum Cendana, menggelupur dan tidak lagi bergerak. 	 اولر٢ يڠ تركنا جاروم چندانا، مڠڬلوڤور دان تيدق لاڬي برڬرق.
Namun, ketiga-tiganya semakin terhimpit. 	 نامون، كتيݢا-تيڬڽ سماكين ترهيمڤيت.
Belakang tubuh mereka bertiga saling bertembung. 	 بلاكڠ توبوه مريک برتيݢ ساليڠ برتمبوڠ.
Kerana dia telah meyakinkan aku bahawa aku sepatutnya menjadi satu-satunya pemerintah Kerajaan Serawa. 	 كران دي تله ميقينكن اكو بهاوا اكو سڤاتوتڽ منجادي ساتو-ساتوڽ ڤمرينته كراجاءن سراوا.
Aku sebagai permaisuri, dan dia sebagai raja di hatiku. 	 اكو سباڬاي ڤرمايسوري، دان دي سباڬاي راج دهاتيكو.
Betapa bodohnya engkau, Sejinjang!  Ah, jika engkau berada di tempat aku, engkau akan membuat pilihan yang sama!  Bertenang, tuanku puteri berdua. 	 بتاڤ بودوهڽ اڠكاو، سجينجڠ!  اه، جک اڠكاو براد دتمڤت اكو، اڠكاو اكن ممبوات ڤيليهن يڠ سام!  برتنڠ، توانكو ڤوتري بردوا.
Setelah kebenaran terzahir, kalian tidak lagi patut saling menyalahkan. 	 ستله كبنرن ترظاهير، كالين تيدق لاڬي ڤاتوت ساليڠ مڽالهكن.
Sudah terang lagi bersuluh, kalian sama-sama ditipu. 	 سوده ترڠ لاڬي برسولوه، كالين سام٢ دتيڤو.
Jalak Bentala mempermainkan kalian dengan pukauan jahat, dan berniat untuk menjatuhkan pemerintahan Kerajaan Serawa demi kepentingan Jagat Suci! Cendana meninggikan suara. 	 جالق بنتالا ممڤرماءينكن كالين دڠن ڤوكاون جاهت، دان برنية اونتوق منجاتوهكن ڤمرينتهن كراجاءن سراوا دمي كڤنتيڠن جاڬت سوچي! چندانا منيڠڬيكن سوارا.
Seekor ular menyerbu ke arahnya. 	 سإيكور اولر مڽربو كأرهڽ.
Mujur dia pantas mencapai kerambit dan membelah ular itu sehingga terpotong kepalanya. 	 موجور دي ڤانتس منچاڤاي كرمبيت دان ممبله اولر ايت سهيڠݢ ترڤوتوڠ كڤالاڽ.
Puteri Santubong dan Puteri Sejinjang saling berpandangan. 	 ڤوتري سنتوبوڠ دان ڤوتري سجينجڠ ساليڠ برڤندڠن.
Mereka kemudian berdengus, kembali menumpukan perhatian kepada ular yang tidak surut-surut mendatangi mereka. 	 مريک كمودين بردڠوس، كمبالي منومڤوكن ڤرهاتين كڤد اولر يڠ تيدق سوروت٢ منداتڠي مريک.
Kita hanya perlu bertahan hingga tentera kita kembali. 	 كيت هاڽ ڤرلو برتاهن هيڠݢ تنترا كيت كمبالي.
Kakanda Santubong, engkau mampu melakukannya. 	 ككندا سنتوبوڠ، اڠكاو ممڤو ملاكوكنڽ.
Adinda Sejinjang, aku rindu saat kita berlatih ilmu persilatan dengan ayahanda. 	 اديندا سجينجڠ، اكو ريندو ساعت كيت برلاتيه علمو ڤرسيلتن دڠن ايهندا.
Cendana tersenyum mendengar bicara dua adik-beradik itu. 	 چندانا ترسڽوم مندڠر بيچارا دوا اديق-براديق ايت.
Sekarang kita bertahan. 	 سكارڠ كيت برتاهن.
Nirnama pasti akan menumbangkan tukang sihir itu. 	 نيرنام ڤستي اكن منومبڠكن توكڠ سيحير ايت.
Srikandi, engkau yakin akan hal itu? Puteri Sejinjang tajam memandang ke arah Nirnama. 	 سريكندي، اڠكاو يقين اكن حال ايت؟ ڤوتري سجينجڠ تاجم ممندڠ كأره نيرنام.
Cendana melirik ke belakang. 	 چندانا مليريق كبلاكڠ.
Jalak Bentala ditemani tiga ekor ular gergasi. 	 جالق بنتالا دتماني تيݢ ايكور اولر ڬرڬسي.
Ular-ular itu sama besar dengan tubuh Jalak Bentala. 	 اولر٢ ايت سام بسر دڠن توبوه جالق بنتالا.
Ketiga-tiganya bersama Jalak Bentala, bertali arus menyerang Nirnama. 	 كتيݢ-تيڬڽ برسام جالق بنتالا، برتالي اروس مڽرڠ نيرنام.
Lebih menakjubkan, ketiga-tiga ular gergasi itu mampu menyemburkan unsur alam yang berbeza. 	 لبيه منعجوبكن، كتيݢا-تيݢ اولر ڬرڬسي ايت ممڤو مڽمبوركن عنصور عالم يڠ بربيذا.
Api, air dan petir. 	 اڤي، اءير دان ڤتير.
Jalak Bentala ketawa berdekah-dekah sepanjang masa. 	 جالق بنتالا كتاوا بردكه-دكه سڤنجڠ ماس.
Mungkin menyangka dirinya telah berjaya membuatkan Nirnama tersepit. 	 موڠكين مڽڠک ديريڽ تله برجاي ممبواتكن نيرنام ترسڤيت.
Inilah balasan kepada keangkuhan engkau, budak jahanam! Dia mengacu-acukan tongkatnya. 	 اينله بالسن كڤد كأڠكوهن اڠكاو، بودق جهنم! دي مڠاچو-أچوكن توڠكتڽ.
Dengan setiap tujahan, angin kuat terhasil. 	 دڠن ستياڤ توجهن، اڠين كوات ترحاصيل.
Jalak Bentala cuba membuatkan pergerakan Nirnama cacat, agar lebih terdedah kepada serangan tiga ekor ular gergasi miliknya. 	 جالق بنتالا چوبا ممبواتكن ڤرڬرقن نيرنام چاچت، اڬر لبيه تردده كڤد سرڠن تيݢ ايكور اولر ڬرڬسي ميليقڽ.
Namun, Nirnama tangkas mengelak setiap serangan. 	 نامون، نيرنام تڠكس مڠيلق ستياڤ سرڠن.
Lama-kelamaan engkau akan letih. 	 لاما-كلاماءن اڠكاو اكن لتيه.
Aku hanya memerlukan engkau berbuat satu kesilapan!   Jalak Bentala maju untuk lebih menghampiri Nirnama. 	 اكو هاڽ ممرلوكن اڠكاو بربوات ساتو كسيلاڤن!  جالق بنتالا ماجو اونتوق لبيه مڠهمڤيري نيرنام.
Tiga ekor ular gergasi turut menyerang pendekar berparut itu secara serentak. 	 تيݢ ايكور اولر ڬرڬسي توروت مڽرڠ ڤنديكر برڤاروت ايت سچارا سرنتق.
Yang membawa unsur air cuba mematuk Nirnama, sementara dua yang lain menyemburkan unsur masing-masing. 	 يڠ ممباوا عنصور اءير چوبا مماتوق نيرنام، سمنتارا دوا يڠ لاءين مڽمبوركن عنصور ماسيڠ٢.
Nirnama berguling lebih jauh ke belakang. 	 نيرنام برڬوليڠ لبيه جاءوه كبلاكڠ.
Apakah orang yang berani menggagalkan usahaku di Kerajaan Serawa ini hanya tahu berundur? Apakah engkau telah tersilap menjolok sarang ular? Jalak Bentala ketawa. 	 اڤاكه اورڠ يڠ براني مڠڬاڬلكن اوسهاكو دكراجاءن سراوا اين هاڽ تاهو براوندور؟ اڤاكه اڠكاو تله ترسيلڤ منجولوق سارڠ اولر؟ جالق بنتالا كتاوا.
Aku sudah nyatakan, ayat-ayat suci engkau tidak akan berkesan. 	 اكو سوده ڽاتاكن، ايات٢ سوچي اڠكاو تيدق اكن بركسن.
Ya, engkau telah memusnahkan jin-jin yang dihantar Tuanku Jagat sebagai peneman aku selama ini. 	 يا، اڠكاو تله مموسنهكن جين٢ يڠ دهنتر توانكو جاڬت سباڬاي ڤنمن اكو سلاما اين.
Tetapi aku sendiri ada bekerjasama dengan jin-jin yang lain. 	 تتاڤي اكو سنديري اد بكرجاسام دڠن جين٢ يڠ لاءين.
Jalak Bentala mendepangkan tangan. 	 جالق بنتالا مندڤڠكن تاڠن.
Perkenalkan, Raja Ular Keramat Bertiga. 	 ڤركنلكن، راج اولر كرامت برتيݢ.
Raja Api, Raja Petir dan Raja Air. 	 راج اڤي، راج ڤتير دان راج اءير.
Jin-jin hebat yang sudi bekerjasama denganku. 	 جين٢ هيبت يڠ سودي بكرجاسام دڠنكو.
Mereka tidak akan membiarkan aku tumbang dengan mudah. 	 مريک تيدق اكن ممبياركن اكو تومبڠ دڠن موده.
Nirnama memandang keempat-empat makhluk di hadapannya. 	 نيرنام ممندڠ كأمڤت-امڤت مخلوق دهادڤنڽ.
Tiga ekor ular gergasi itu berdesir-desir sambil meliang-liuk tinggi mengangkat kepala masing-masing yang sedang kembang. 	 تيݢ ايكور اولر ڬرڬسي ايت بردسير-دسير سمبيل مليڠ-ليوق تيڠڬي مڠڠكت كڤالا ماسيڠ٢ يڠ سدڠ كمبڠ.
Sementara Jalak Bentala sedang tersengih lebar mempamerkan keyakinan. 	 سمنتارا جالق بنتالا سدڠ ترسڠيه ليبر ممڤاميركن كيقينن.
Bibir Nirnama semenjak tadi tidak berhenti terkumat-kamit. 	 بيبير نيرنام سمنجق تادي تيدق برهنتي تركومت-كاميت.
Mengulang-ulang bacaan Tiga Qul. 	 مڠولڠ-اولڠ باچاءن تيݢ قول.
Surah al-Ikhlas, Surah al-Falaq dan Surah an-Nas. 	 سورة الإخلاص، سورة الفلق دان سورة الناس.
Tangan kanan memegang erat hulu keris, sedang tangan kiri kemas memegang sarungnya. 	 تاڠن كانن ممڬڠ ارت هولو كريس، سدڠ تاڠن كيري كمس ممڬڠ ساروڠڽ.
Jalak Bentala menggeleng sambil menyilangkan kedua-dua belah tangan di atas dada. 	 جالق بنتالا مڠڬيليڠ سمبيل مڽيلڠكن كدوا-دوا بله تاڠن دأتس دادا.
Ilmu persilatan engkau tinggi. 	 علمو ڤرسيلتن اڠكاو تيڠڬي.
Tetapi engkau hanya lincah. 	 تتاڤي اڠكاو هاڽ لينچه.
Tidak cukup kuat menentang kami. 	 تيدق چوكوڤ قوات مننتڠ كامي.
Sebaiknya engkau menyerah kalah. 	 سباءيقڽ اڠكاو مڽره كاله.
Aku tidak faham bagaimana Ratu Mergastua boleh ditewaskan oleh engkau. 	 اكو تيدق فهم باڬايمان راتو مرڬستوا بوليه دتيواسكن اوليه اڠكاو.
Engkau tidak mempamerkan kehebatan bagai dicanang-canang. 	 اڠكاو تيدق ممڤاميركن كهيبتن باڬاي دچانڠ-چانڠ.
Kerisauan Tuanku Jagat Suci nyata tidak bertapak pada asas yang kukuh. 	 كريساوان توانكو جاڬت سوچي ڽات تيدق برتاڤق ڤد اساس يڠ كوكوه.
Nirnama berhenti daripada membaca Tiga Qul. 	 نيرنام برهنتي درڤد ممباچ تيݢ قول.
Dan bahawa sesungguhnya adalah beberapa orang daripada manusia, menjaga dan melindungi dirinya dengan meminta pertolongan kepada ketua-ketua golongan jin, kerana dengan permintaan itu mereka menjadikan golongan jin bertambah sombong dan jahat. 	 دان بهاوا سسوڠڬوهڽ اداله ببراڤ اورڠ درڤد ماءنسي، منجاݢ دان مليندوڠي ديريڽ دڠن ممينتا ڤرتولوڠن كڤد كتوا٢ ڬولوڠن جين، كران دڠن ڤرمينتاءن ايت مريک منجاديكن ڬولوڠن جين برتمبه سومبوڠ دان جاهت.
Mata Jalak Bentala membesar. 	 مات جالق بنتالا ممبسر.
Tiga ular gergasi di sisinya berhenti meliang-liuk, bagaikan turut tersentak dan memahami apa yang dibacakan oleh Nirnama. 	 تيݢ اولر ڬرڬسي دسيسيڽ برهنتي مليڠ-ليوق، باڬايكن توروت ترسنتق دان ممهمي اڤ يڠ دباچكن اوليه نيرنام.
Engkau bukan bekerjasama dengan mereka. 	 اڠكاو بوكن بكرجاسام دڠن مريک.
Hakikatnya mereka mempergunakan engkau, dan demikian orang-orang engkau yang lain, termasuklah Jagat Suci. 	 حقيقتڽ مريک ممڤرڬوناكن اڠكاو، دان دمكين اورڠ٢ اڠكاو يڠ لاءين، ترماسوقله جاڬت سوچي.
Selamanya begitu. 	 سلاماڽ بڬيتو.
Nirnama mula mengalunkan keris. 	 نيرنام مولا مڠالونكن كريس.
Aku bukan tidak mampu menyerang kalian. 	 اكو بوكن تيدق ممڤو مڽرڠ كالين.
Aku hanya hendak memastikan sihir apa yang engkau gunakan. 	 اكو هاڽ هندق ممستيكن سيحير اڤ يڠ اڠكاو ڬوناكن.
Kekuda dibukanya. 	 ككودا دبوكاڽ.
Pandangan yang redup bertukar menjadi tajam. 	 ڤندڠن يڠ ردوڤ برتوكر منجادي تاجم.
Ada sihir menggunakan silap mata. 	 اد سيحير مڠڬوناكن سيلڤ مات.
Ada sihir menggunakan jin yang sebenar, menjadikan serangan-serangannya benar-benar boleh mencederakan. 	 اد سيحير مڠڬوناكن جين يڠ سبنر، منجاديكن سرڠن-سرڠنڽ بنر٢ بوليه منچدراكن.
Seperti Ratu Mergastua dengan Naga Tasik Chini, engkau berdamping dengan Raja Ular Keramat Bertiga ini. 	 سڤرتي راتو مرڬستوا دڠن ناݢ تاسيق چيني، اڠكاو بردمڤيڠ دڠن راج اولر كرامت برتيݢ اين.
Hah, sekiranya engkau mengetahui pun, apa kelebihannya? Tetaplah engkau sedikit dan bilangan kami lebih tinggi. 	 هاه، سكيراڽ اڠكاو مڠتاهوءي ڤون، اڤ كلبيهنڽ؟ تتڤله اڠكاو سديكيت دان بيلڠن كامي لبيه تيڠڬي.
Tambahan, engkau hanyalah seorang manusia. 	 تمبهن، اڠكاو هاڽله سأورڠ ماءنسي.
Utusan Allah Sulaiman juga hanyalah seorang manusia. 	 اوتوسن الله سليمن جوݢ هاڽله سأورڠ ماءنسي.
Tetapi jin tunduk di kakinya. 	 تتاڤي جين توندوق دكاكيڽ.
Bukan dipergunakannya sebagaimana engkau. 	 بوكن دڤرڬوناكنڽ سباڬايمان اڠكاو.
Jalak Bentala tersentak. 	 جالق بنتالا ترسنتق.
Celaka. 	 چلاک.
Raja Bertiga, jangan dibiarkan si jahanam ini berkhutbah. 	 راج برتيݢ، جاڠن دبياركن سي جهنم اين برخطبة.
Hapuskan dia. 	 هاڤوسكن دي.
Kemudian, kita akan menguasai Kerajaan Serawa bersama-sama sebagaimana yang dijanjikan oleh Tuanku Jagat!  Tiga ekor ular gergasi itu berdesir, ibarat bersetuju. 	 كمودين، كيت اكن مڠواساءي كراجاءن سراوا برساما-سام سباڬايمان يڠ دجنجيكن اوليه توانكو جاڬت!  تيݢ ايكور اولر ڬرڬسي ايت بردسير، عبارت برستوجو.
Tanpa amaran seterusnya, ketiga-tiganya menyusur pantas ke arah Nirnama. 	 تنڤا امرن ستروسڽ، كتيݢا-تيڬڽ مڽوسور ڤانتس كأره نيرنام.
Raja Air menyembur laju. 	 راج اءير مڽمبور لاجو.
Walaupun hanya air, tetapi semburan sebulat tumpu itu mampu membelah batu. 	 والاوڤون هاڽ اءير، تتاڤي سمبورن سبولت تومڤو ايت ممڤو ممبله باتو.
Nirnama mengelak ke kiri. 	 نيرنام مڠيلق ككيري.
Raja Petir sedia menanti. 	 راج ڤتير سديا مننتي.
Mulutnya sudah terbuka. 	 مولوتڽ سوده تربوک.
Sambaran petir keluar menyilaukan mata. 	 سمبارن ڤتير كلوار مڽيلاوكن مات.
Belantara gelap bercahaya buat seketika. 	 بلنتارا ڬلڤ برچهاي بوات سكتيک.
Tetapi Nirnama juga sudah bersedia. 	 تتاڤي نيرنام جوݢ سوده برسديا.
Dia menyambut panahan petir itu dengan keris, satu tindakan yang tidak terjangkakan sesiapa. 	 دي مڽمبوت ڤانهن ڤتير ايت دڠن كريس، ساتو تيندقن يڠ تيدق ترجڠكاكن سسياڤا.
Kemudian, dia terus memutarkan tubuh dan membenamkan keris itu ke tanah yang telah pun berlopak akibat semburan Raja Air sebelum ini. 	 كمودين، دي تروس مموتركن توبوه دان ممبنمكن كريس ايت كتانه يڠ تله ڤون برلوڤق عاقبة سمبورن راج اءير سبلوم اين.
Ini menyebabkan Raja Air terenjat kerana tubuhnya basah dan bersentuh dengan lopak-lopak air hasil serangan yang dilepaskannya sendiri. 	 اين مڽببكن راج اءير ترنجت كران توبوهڽ باسه دان برسنتوه دڠن لوڤق٢ اءير حاصيل سرڠن يڠ دلڤسكنڽ سنديري.
Raja Petir yang terkejut dengan tindakan tersebut, mula teragak-agak untuk menyerang. 	 راج ڤتير يڠ تركجوت دڠن تيندقن ترسبوت، مولا تراڬق-اڬق اونتوق مڽرڠ.
Raja Api cuba memulihkan keadaan dengan menyusur pantas ke belakang tubuh Nirnama dan melilit tubuh pendekar berparut itu. 	 راج اڤي چوبا مموليهكن كأداءن دڠن مڽوسور ڤانتس كبلاكڠ توبوه نيرنام دان مليليت توبوه ڤنديكر برڤاروت ايت.
Namun, alangkah terkejutnya dia, apabila Nirnama turut memutarkan tubuh, menyebabkan belitan itu tidak berjaya. 	 نامون، الڠكه تركجوتڽ دي، اڤابيلا نيرنام توروت مموتركن توبوه، مڽببكن بليتن ايت تيدق برجاي.
Nirnama melepaskan satu sepakan ke wajah Raja Api. 	 نيرنام ملڤسكن ساتو سڤاقن كواجه راج اڤي.
Ketika ini, Jalak Bentala masuk campur. 	 كتيک اين، جالق بنتالا ماسوق چمڤور.
Dia meluru ke arah Nirnama dan menujah tongkatnya. 	 دي ملورو كأره نيرنام دان منواجه توڠكتڽ.
Angin kuat terhasil, menolak tubuh Nirnama melepasi Ular Api. 	 اڠين قوات ترحاصيل، منولق توبوه نيرنام ملڤسي اولر اڤي.
Heh, baru engka. 	 هيه، بارو اڠک.
Kalam Jalak Bentala terhenti. 	 كلام جالق بنتالا ترهنتي.
Serangannya membuatkan Nirnama berpaut pada kepala Raja Api dan berdiri di atas jin itu  Qul a’udzubirabbil falaq. 	 سرڠنڽ ممبواتكن نيرنام برڤاءوت ڤد كڤالا راج اڤي دان برديري دأتس جين ايت  قول اعوذ برب الفلق.
Min syarrima kholaq!  Nirnama terus membenamkan keris ke kepala jin tersebut. 	 من شرما خلق!  نيرنام تروس ممبنمكن كريس ككڤالا جين ترسبوت.
Raja Api mengeluarkan bunyi yang teramat nyaring, membingitkan semua yang berada di situ. 	 راج اڤي مڠلواركن بوڽي يڠ ترامت ڽاريڠ، ممبيڠيتكن سموا يڠ براد دسيتو.
Terus dia jatuh, menggelupur dan menyembur-nyemburkan api ke serata arah tanpa mengira kawan atau lawan. 	 تروس دي جاتوه، مڠڬلوڤور دان مڽمبور-ڽمبوركن اڤي كسرات اره تنڤا مڠيرا كاون اتاو لاون.
Sebahagiannya menyambar pakaian Jalak Bentala, membuatkan tukang sihir itu kelam-kabut memadamkannya. 	 سبهاڬينڽ مڽمبر ڤاكاين جالق بنتالا، ممبواتكن توكڠ سيحير ايت كلم-كابوت ممادمكنڽ.
Keadaan itu berlangsung buat beberapa saat sebelum Raja Api terkulai mati dan tubuhnya perlahan-lahan menjadi debu-debu hitam yang berterbangan. 	 كأداءن ايت برلڠسوڠ بوات ببراڤ ساعت سبلوم راج اڤي تركولاي ماتي دان توبوهڽ ڤرلاهن-لاهن منجادي دبو٢ هيتم يڠ برتربڠن.
Nirnama! Ular di sini semakin berkurangan! Jerit Cendana. 	 نيرنام! اولر دسيني سماكين بركورڠن! جريت چندانا.
Jelas, ular-ular yang menyerang mereka bertiga semakin berkurangan setelah kematian Raja Api. 	 جلس، اولر٢ يڠ مڽرڠ مريک برتيݢ سماكين بركورڠن ستله كماتين راج اڤي.
Nampaknya, bilangan ular itu bergantung kepada raja mereka. 	 نمڤقڽ، بيلڠن اولر ايت برڬنتوڠ كڤد راج مريک.
Ketiga-tiga perempuan itu tambah bersemangat dan nampak sinar kemenangan. 	 كتيݢا-تيݢ ڤرمڤوان ايت تمبه برسماڠت دان نمڤق سينر كمنڠن.
Kurang ajar. 	 كورڠ اجر.
Aku perlu tukar rancangan. 	 اكو ڤرلو توكر رانچڠن.
Jalak Bentala berpaling daripada Nirnama dan mula bergerak ke arah tiga orang perempuan itu. 	 جالق بنتالا برڤاليڠ درڤد نيرنام دان مولا برڬرق كأره تيݢ اورڠ ڤرمڤوان ايت.
Raja Petir, Raja Air, uruskan budak jahanam itu!  Raja Air kembali bangkit. 	 راج ڤتير، راج اءير، اوروسكن بودق جهنم ايت!  راج اءير كمبالي بڠكيت.
Marah direnjat serangan rakannya, dia pantas mengejar Nirnama. 	 ماره درنجت سرڠن راكنڽ، دي ڤانتس مڠجر نيرنام.
Demikian juga Raja Petir. 	 دمكين جوݢ راج ڤتير.
Oleh sebab Nirnama telah menggunakan serangan mereka untuk membuatkan kedua-duanya saling mencedera, dua ekor ular gergasi itu tidak lagi menyemburkan unsur masing-masing. 	 اوليه سبب نيرنام تله مڠڬوناكن سرڠن مريک اونتوق ممبواتكن كدوا-دواڽ ساليڠ منچدرا، دوا ايكور اولر ڬرڬاسي ايت تيدق لاڬي مڽمبوركن عنصور ماسيڠ٢.
Mereka mahu melawan Nirnama secara fizikal. 	 مريک ماهو ملاون نيرنام سچارا فيزيكل.
Kedua-duanya cuba mematuk dan membelit Nirnama. 	 كدوا-دواڽ چوبا مماتوق دان ممبليت نيرنام.
Tetapi Nirnama lincah, mampu mengelak dengan tangkas. 	 تتاڤي نيرنام لينچه، ممڤو مڠيلق دڠن تڠكس.
Setiap usaha untuk mencederakan atau memerangkapnya bagaikan menjaring angin. 	 ستياڤ اوسها اونتوق منچدراكن اتاو ممرڠكڤڽ باڬايكن منجاريڠ اڠين.
Dia akan bergerak pantas menyelinap di celah-celah tubuh dua ekor ular gergasi tersebut. 	 دي اكن برڬرق ڤانتس مڽلينڤ دچله-چله توبوه دوا ايكور اولر ڬرڬسي ترسبوت.
Sementara dia kesibukan, aku akan tawan puteri berdua. 	 سمنتارا دي كسيبوكن، اكو اكن تاون ڤوتري بردوا.
Oh, Jelita payung ratna jantungku. 	 اوه، جليتا ڤايوڠ رتنا جنتوڠكو.
Jalak Bentala menjelir lidah menjilat-jilat bibir, bagaikan orang kelaparan. 	 جالق بنتالا منجلير ليده منجيلت-جيلت بيبير، باڬايكن اورڠ كلاڤرن.
Sekarang bagaimana? Puteri Santubong memandang Puteri Sejinjang dan Cendana. 	 سكارڠ باڬايمان؟ ڤوتري سنتوبوڠ ممندڠ ڤوتري سجينجڠ دان چندانا.
Mereka bertiga sibuk berhadapan dengan bilangan ular yang berbaki walau telah berkurangan daripada sebelumnya. 	 مريک برتيݢ سيبوق برهادڤن دڠن بيلڠن اولر يڠ برباقي والاو تله بركورڠن درڤد سبلومڽ.
Baru sahaja mampu hendak bernafas, Jalak Bentala sudah bergerak ke arah mereka. 	 بارو سهاج ممڤو هندق برنفس، جالق بنتالا سوده برڬرق كأره مريک.
Jangan engkau rapat, tukang sihir celaka. 	 جاڠن اڠكاو راڤت، توكڠ سيحير چلاک.
Berani engkau mempergunakan kami! Puteri Sejinjang melibaskan parang, membunuh ular-ular yang merapati sambil matanya tajam menikam Jalak Bentala yang semakin hampir. 	 براني اڠكاو ممڤرڬوناكن كامي! ڤوتري سجينجڠ مليبسكن ڤارڠ، ممبونوه اولر٢ يڠ مراڤتي سمبيل ماتڽ تاجم منيكم جالق بنتالا يڠ سماكين همڤير.
Jalak Bentala ketawa dengan galak. 	 جالق بنتالا كتاوا دڠن ڬالق.
Kalian terlalu mudah mempercayai yang zahir. 	 كالين ترلالو موده ممڤرچاياءي يڠ ظاهير.
Dikaburi nafsu dan kepentingan diri. 	 دكابوري نفسو دان كڤنتيڠن ديري.
Hingga mudah dijadikan boneka dan dipergunakan. 	 هيڠݢ موده دجاديكن بونيكا دان دڤرڬوناكن.
Heh!  Sebentar lagi tentera kami akan kembali, tukang sihir laknat! Puteri Santubong menjerit. 	 هيه!  سبنتر لاڬي تنترا كامي اكن كمبالي، توكڠ سيحير لعنة! ڤوتري سنتوبوڠ منجريت.
Jalak Bentala ketawa lebih galak. 	 جالق بنتالا كتاوا لبيه ڬالق.
Dia mendepangkan kedua-dua belah tangan. 	 دي مندڤڠكن كدوا-دوا بله تاڠن.
Kalian tidak perasan kerana keadaan gelita. 	 كالين تيدق ڤراسن كران كأداءن ڬليتا.
Sebenarnya, kita tidak lagi berada di alam manusia. 	 سبنرڽ، كيت تيدق لاڬي براد دعالم ماءنسي.
Kalian berada di antara alam jin dan manusia. 	 كالين براد دأنتارا عالم جين دان ماءنسي.
Tentera kalian tidak akan mendapati kita di tempat asal. 	 تنترا كالين تيدق اكن منداڤتي كيت دتمڤت اصل.
Semenjak kehadiran Raja Ular Keramat Bertiga, kita sudah berada di alam lain. 	 سمنجق كحاضيرن راج اولر كرامت برتيݢ، كيت سوده براد دعالم لاءين.
Cendana, Puteri Santubong dan Puteri Sejinjang sama-sama terbungkam. 	 چندانا، ڤوتري سنتوبوڠ دان ڤوتري سجينجڠ سام٢ تربوڠكم.
Mereka bertiga memandang sekeliling. 	 مريک برتيݢ ممندڠ سكليليڠ.
Baru mereka sedar yang mereka tidak berada di kawasan berkain rentang lagi. 	 بارو مريک سدر يڠ مريک تيدق براد دكاوسن بركاين رنتڠ لاڬي.
Jalak Bentala ketawa sinis. 	 جالق بنتالا كتاوا سينيس.
Terima sahajalah nasib kalian. 	 تريما سهاجله نصيب كالين.
Srikandi, engkau akan aku bunuh tanpa belas kasihan. 	 سريكندي، اڠكاو اكن اكو بونوه تنڤا بلس كاسيهن.
Puteri Sejinjang, Puteri Santubong, kalian berdua akan menjadi perisai dan penyambung nyawaku daripada diancam lelaki celaka itu. 	 ڤوتري سجينجڠ، ڤوتري سنتوبوڠ، كالين بردوا اكن منجادي ڤريساي دان ڤڽمبوڠ ڽاواكو درڤد دأنچم للاكي چلاک ايت.
Jalak Bentala mengacukan tongkatnya ke arah ketiga-tiga perempuan tersebut. 	 جالق بنتالا مڠاچوكن توڠكتڽ كأره كتيݢا-تيݢ ڤرمڤوان ترسبوت.
Akibatnya, mereka terpelanting ke belakang, jatuh dan terlentang di atas tanah. 	 عاقبتڽ، مريک ترڤلنتيڠ كبلاكڠ، جاتوه دان ترلنتڠ دأتس تانه.
Ular-ular menyusur laju ke atas tubuh mereka. 	 اولر٢ مڽوسور لاجو كأتس توبوه مريک.
Puteri Santubong dan Puteri Sejinjang menjerit-jerit geli. 	 ڤوتري سنتوبوڠ دان ڤوتري سجينجڠ منجريت-جريت ڬلي.
Mereka terus dibelit. 	 مريک تروس دبليت.
Sementara Cendana, ular-ular di atas tubuhnya sudah bersedia untuk memberikan patukan maut. 	 سمنتارا چندانا، اولر٢ دأتس توبوهڽ سوده برسديا اونتوق ممبريكن ڤاتوقن موت.
Dia cuba untuk melepaskan diri, tetapi dia tidak mampu menentang bilangan ular sekian banyak. 	 دي چوبا اونتوق ملڤسكن ديري، تتاڤي دي تيدق ممڤو مننتڠ بيلڠن اولر سكين باڽق.
Nirnama! Cendana menjerit. 	 نيرنام! چندانا منجريت.
Heh! Dia tidak akan dapat membantumu. 	 هيه! دي تيدق اكن داڤت ممبنتومو.
Sekarang engkau mampus! Jalak Bentala mahu menghentak tongkatnya bagi menyampaikan arahan muktamad. 	 سكارڠ اڠكاو ممڤوس! جالق بنتالا ماهو مڠهنتق توڠكتڽ باڬي مڽمڤايكن ارهن معتمد.
Belum pun sempat hal itu berlaku, ular-ular yang menggerumuni Cendana dan membelit puteri kembar tadi tiba-tiba bertukar menjadi debu-debu hitam yang berterbangan. 	 بلوم ڤون سمڤت حال ايت برلاكو، اولر٢ يڠ مڠروموني چندانا دان ممبليت ڤوتري كمبر تادي تيبا٢ برتوكر منجادي دبو٢ هيتم يڠ برتربڠن.
Mata Jalak Bentala terbelalak. 	 مات جالق بنتالا تربلالق.
Cepat-cepat dia berpaling ke belakang. 	 چڤت٢ دي برڤاليڠ كبلاكڠ.
Raja Petir dan Raja Air sedang bergerak laju dari atas, menghempap tubuhnya ke bumi. 	 راج ڤتير دان راج اءير سدڠ برڬرق لاجو دري اتس، مڠهيمڤڤ توبوهڽ كبومي.
Tubuh Jalak Bentala terlentang di atas tanah dan terbenam beberapa inci akibat kuatnya hentaman yang diterima. 	 توبوه جالق بنتالا ترلنتڠ دأتس تانه دان تربنم ببراڤ اينچي عاقبة قواتڽ هنتمن يڠ دتريما.
Kedua-dua ular itu dalam keadaan terbelit sesama sendiri. 	 كدوا-دوا اولر ايت دالم كأداءن تربليت سسام سنديري.
Kedua-duanya telah ditikam keris Nirnama. 	 كدوا-دواڽ تله دتيكم كريس نيرنام.
Tidak lama kemudian, perlahan-lahan kedua-dua ular tersebut bertukar menjadi debu-debu hitam yang berterbangan. 	 تيدق لاما كمودين، ڤرلاهن-لاهن كدوا-دوا اولر ترسبوت برتوكر منجادي دبو٢ هيتم يڠ برتربڠن.
Meninggalkan Jalak Bentala terbaring sendirian. 	 منيڠڬلكن جالق بنتالا ترباريڠ سنديرين.
Urgh! Jalak Bentala cuba bangkit melawan kesakitan. 	 اورغ! جالق بنتالا چوبا بڠكيت ملاون كساكيتن.
Jangan engkau fikir engkau mampu bangkit semula, sialan! Puteri Sejinjang dibakar amarah, meluru ke arah Jalak Bentala. 	 جاڠن اڠكاو فيكير اڠكاو ممڤو بڠكيت سمولا، سيالن! ڤوتري سجينجڠ دباكر امره، ملورو كأره جالق بنتالا.
Nanti dulu, tuanku puteri! Cendana cuba menghalang, tetapi tidak sempat. 	 ننتي دولو، توانكو ڤوتري! چندانا چوبا مڠهالڠ، تتاڤي تيدق سمڤت.
Baru sahaja Puteri Sejinjang melibas parangnya, Jalak Bentala lesap. 	 بارو سهاج ڤوتري سجينجڠ مليبس ڤارڠڽ، جالق بنتالا لساڤ.
Sesaat kemudian, muncul di belakang puteri tersebut dan menyauk leher Puteri Sejinjang dengan sebelah tangan, menyebabkan puteri itu terperangkap. 	 سساعت كمودين، مونچول دبلاكڠ ڤوتري ترسبوت دان مڽاءوق ليهير ڤوتري سجينجڠ دڠن سبله تاڠن، مڽببكن ڤوتري ايت ترڤرڠكڤ.
Heh! Kalian fikir aku ini mudah ditewaskan? Tanpa Raja Ular Keramat Bertiga, aku tetap tukang sihir yang berkuasa. 	 هيه! كالين فيكير اكو اين موده دتيواسكن؟ تنڤا راج اولر كرامت برتيݢ، اكو تتڤ توكڠ سيحير يڠ بركواس.
Tidak bermudah-mudah seseorang itu mampu menjadi orang kepercayaan Tuanku Jagat, tahu!  Dia mengacukan kepala tongkat ke kepala Puteri Sejinjang. 	 تيدق برموده-موده سسأورڠ ايت ممڤو منجادي اورڠ كڤرچاياءن توانكو جاڬت، تاهو!  دي مڠاچوكن كڤالا توڠكت ككڤالا ڤوتري سجينجڠ.
Jelas, bersedia untuk menamatkan riwayat puteri itu pada bila-bila masa sahaja sekiranya dia terancam. 	 جلس، برسديا اونتوق منمتكن رواية ڤوتري ايت ڤد بيلا٢ ماس سهاج سكيراڽ دي ترانچم.
Ini membuatkan Nirnama berhenti melangkah. 	 اين ممبواتكن نيرنام برهنتي ملڠكه.
Cendana dan Puteri Santubong di belakang Jalak Bentala turut berhenti daripada berbuat apa-apa. 	 چندانا دان ڤوتري سنتوبوڠ دبلاكڠ جالق بنتالا توروت برهنتي درڤد بربوات اڤ٢.
Sekadar mampu bersiaga, kalau-kalau muncul peluang. 	 سقدر ممڤو برسياݢ، كالاو٢ مونچول ڤلواڠ.
Buana di sekitar mereka perlahan-lahan bertukar seperti asal. 	 بوانا دسكيتر مريک ڤرلاهن-لاهن برتوكر  سڤرتي اصل.
Mungkin dengan kematian Raja Ular Keramat Bertiga, mereka kembali ke alam nyata. 	 موڠكين دڠن كماتين راج اولر كرامت برتيݢ، مريک كمبالي كعالم ڽات.
Remang-remang unggun api besar menerangi suasana. 	 رماڠ٢ اوڠڬون اڤي بسر منراڠي سواسان.
Tuanku Puteri Santubong!  Tuanku Puteri Sejinjang!  Cendana! Nirnama!   Tuanku Puteri. 	 توانكو ڤوتري سنتوبوڠ!  توانكو ڤوتري سجينجڠ!  چندانا! نيرنام!  توانكو ڤوتري.
Tentera-tentera Istana Santubong dan Istana Sejinjang sudah berkumpul mengelilingi kawasan tersebut. 	 تنترا٢ ايستان سنتوبوڠ دان ايستان سجينجڠ سوده بركومڤول مڠليليڠي كاوسن ترسبوت.
Nadim dan Jenin turut terkejut dengan apa yang dilihat oleh mereka. 	 نديم دان جنين توروت تركجوت دڠن اڤ يڠ دليهت اوليه مريک.
Jelas bahawa mereka telah mencari insan berempat itu buat beberapa ketika. 	 جلس بهاوا مريک تله منچاري انسان برامڤت ايت بوات ببراڤ كتيک.
Tuanku Puteri!  Panglima-panglima dari dua buah istana bagai mahu menyerbu untuk membantu, tetapi apabila melihatkan keadaan Puteri Sejinjang yang bagaikan telur dihujung tanduk, mereka membatu. 	 توانكو ڤوتري!  ڤڠليما٢ دري دوا بواه ايستان باڬاي ماهو مڽربو اونتوق ممبنتو، تتاڤي اڤابيلا مليهتكن كأداءن ڤوتري سجينجڠ يڠ باڬايكن تلور دهوجوڠ تندوق، مريک ممباتو.
Kalian tidak pula berbunuhan? Puteri Santubong lega dan pada masa yang sama, hairan melihat tentera dua istana tidak saling bercakaran. 	 كالين تيدق ڤولا بربونوهن؟ ڤوتري سنتوبوڠ لڬا دان ڤد ماس يڠ سام، حيران مليهت تنترا دوا ايستان تيدق ساليڠ برچاكرن.
Apabila kami mendapat arahan untuk kembali, kami terus menghentikan serangan ke atas tentera Istana Santubong dan kembali ke mari. 	 اڤابيلا كامي منداڤت ارهن اونتوق كمبالي، كامي تروس مڠهنتيكن سرڠن كأتس تنترا ايستان سنتوبوڠ دان كمبالي كماري.
Tetapi Puteri Sejinjang dan Putera Serapi sudah tiada di sini. 	 تتاڤي ڤوتري سجينجڠ دان ڤوترا سراڤي سوده تياد دسيني.
Apabila kami melihat Puteri Santubong juga tiada di sini, kami meminta dibina perdamaian sementara. 	 اڤابيلا كامي مليهت ڤوتري سنتوبوڠ جوݢ تياد دسيني، كامي ممينتا دبينا ڤرداماين سمنتارا.
Panglima dari Istana Santubong mencelah. 	 ڤڠليما دري ايستان سنتوبوڠ منچله.
Di manakah Putera Serapi? Siapakah orang tua jijik ini, tuanku puteri? Panglima dari Istana Sejinjang siap menghunus senjatanya. 	 دمانكه ڤوترا سراڤي؟ سياڤاكه اورڠ توا جيجيق اين، توانكو ڤوتري؟ ڤڠليما دري ايستان سجينجڠ سياڤ مڠهونوس سنجاتڽ.
Namun, mereka tidak mara, risau tersilap langkah, nyawa Puteri Sejinjang melayang pula. 	 نامون، مريک تيدق مارا، ريساو ترسيلڤ لڠكه، ڽاوا ڤوتري سجينجڠ ملايڠ ڤولا.
Itulah Putera Serapi. 	 ايتله ڤوترا سراڤي.
Dia hakikatnya seorang tukang sihir yang tua lagi jijik. 	 دي حقيقتڽ سأورڠ توكڠ سيحير يڠ توا لاڬي جيجيق.
Namanya Jalan Bentala! Cendana meninggikan suara. 	 نامڽ جالق بنتالا! چندانا منيڠڬيكن سوارا.
Semua terkejut dengan pendedahan itu. 	 سموا تركجوت دڠن ڤندداهن ايت.
Selama ini dia menggunakan sihir untuk mencantikkan rupanya. 	 سلاما اين دي مڠڬوناكن سيحير اونتوق منچنتيقكن روڤاڽ.
Juga memukau aku dan Santubong sehingga saling bermusuhan. 	 جوݢ مموكاو اكو دان سنتوبوڠ سهيڠݢ ساليڠ برموسوهن.
Dia mahu menguasai Kerajaan Serawa!  Jalak Bentala gelak besar sambil terus merapatkan lengannya ke leher Puteri Sejinjang. 	 دي ماهو مڠواساءي كراجاءن سراوا!  جالق بنتالا ڬلق بسر سمبيل تروس مراڤتكن لڠنڽ كليهير ڤوتري سجينجڠ.
Katakan apa sahaja, tetapi keadaan ini berpihak kepadaku. 	 كاتاكن اڤ سهاج، تتاڤي كأداءن اين برڤيهق كڤدكو.
Sekarang, jika kalian mahu tuan puteri kalian bernyawa, apa kata kalian selesaikan tujuan kita ke mari. 	 سكارڠ، جک كالين ماهو توان ڤوتري كالين برڽاوا، اڤ كات كالين سلسايكن توجوان كيت كماري.
Tentera Istana Sejinjang, hapuskan orang-orang Istana Santubong. 	 تنترا ايستان سجينجڠ، هاڤوسكن اورڠ٢ ايستان سنتوبوڠ.
Jika tidak, aku akan tamatkan nyawa Puteri Sejinjang sekarang juga!  Kepala tongkat Jalak Bentala bagai mengumpulkan suatu tenaga aneh, mula membentuk bebola hitam besar. 	 جيک تيدق، اكو اكن تمتكن ڽاوا ڤوتري سجينجڠ سكارڠ جوݢ!  كڤالا توڠكت جالق بنتالا باڬاي مڠومڤولكن سواتو تناݢ انيه، مولا ممبنتوق ببولا هيتم بسر.
Andai bebola itu dilepaskan, kepala Puteri Sejinjang akan bersepai. 	 انداي ببولا ايت دلڤسكن، كڤالا ڤوتري سجينجڠ اكن برسڤاي.
Tentera Istana Sejinjang saling berpandangan. 	 تنترا ايستان سجينجڠ ساليڠ برڤندڠن.
Tentera Istana Santubong terus menjarakkan diri. 	 تنترا ايستان سنتوبوڠ تروس منجارقكن ديري.
Nadim dan Jenin berlindung di belakang panglima-panglima Istana Santubong. 	 نديم دان جنين برليندوڠ دبلاكڠ ڤڠليما٢ ايستان سنتوبوڠ.
Celaka, geliga juga otak Jalak Bentala. 	 چلاک، ڬليݢ جوݢ اوتق جالق بنتالا.
Nadim memandang Jenin. 	 نديم ممندڠ جنين.
Jenin memandang Puteri Santubong. 	 جنين ممندڠ ڤوتري سنتوبوڠ.
Risau ratu hatinya akan tercedera. 	 ريساو راتو هاتيڽ اكن ترچدرا.
Aku hitung sehingga tiga sahaja!  Keadaan semakin menjadi genting. 	 اكو هيتوڠ سهيڠݢ تيݢ سهاج!  كأداءن سماكين منجادي ڬنتيڠ.
Tentera Istana Sejinjang bagaikan mati akal. 	 تنترا ايستان سجينجڠ باڬايكن ماتي عقل.
Ditelan mati emak, diluah mati bapa. 	 دتلن ماتي امق، دلواه ماتي باڤ.
Apa pun tindakan mereka, keadaan tidak menguntungkan. 	 اڤ ڤون تيندقن مريک، كأداءن تيدق مڠونتوڠكن.
Sa. 	 سا.
Tidak perlu! Puteri Sejinjang memotong suara Jalak Bentala. 	 تيدق ڤرلو! ڤوتري سجينجڠ مموتوڠ سوارا جالق بنتالا.
Kakanda Santubong. 	 ككندا سنتوبوڠ.
Kita hanyalah dua gadis pencari cinta. 	 كيت هاڽله دوا ڬاديس ڤنچاري چينتا.
Kasih ayahanda kepada kita buat kita inginkan suami sepertinya. 	 كاسيه ايهندا كڤد كيت بوات كيت ايڠينكن سوامي سڤرتيڽ.
Tetapi cinta telah mengabui mata kita berdua. 	 تتاڤي چينتا تله مڠابوءي مات كيت بردوا.
Dia memandang Puteri Santubong. 	 دي ممندڠ ڤوتري سنتوبوڠ.
Matanya berkaca. 	 ماتڽ بركاچ.
Apa yang engkau mahu lakukan, Adinda Sejinjang?  Aku lebih teruk. 	 اڤ يڠ اڠكاو ماهو لاكوكن، اديندا سجينجڠ؟  اكو لبيه تروق.
Sudah dapat apa yang dikejar, tetapi tetap bersetuju untuk menganiayaimu. 	 سوده داڤت اڤ يڠ دكجر، تتاڤي تتڤ برستوجو اونتوق مڠانياياءيمو.
Aku wajar pergi bagi membalas dosaku sendiri. 	 اكو واجر ڤرڬي باڬي ممبالس دوساكو سنديري.
Moga semangat gunung-gunung Kerajaan Serawa akan membersihkan kesalahan-kesalahanku. 	 موݢ سماڠت ڬونوڠ٢ كراجاءن سراوا اكن ممبرسيهكن كسالهن-كسالهنكو.
Kalian biarkan aku mati. 	 كالين بياركن اكو ماتي.
Kemudian, bunuhlah tukang sihir celaka ini!  Puteri Sejinjang berpaling dan meludah Jalak Bentala. 	 كمودين، بونوهله توكڠ سيحير چلاک اين!  ڤوتري سجينجڠ برڤاليڠ دان ملوده جالق بنتالا.
Terpempan tukang sihir itu. 	 ترڤمڤن توكڠ سيحير ايت.
Dia memandang belakang kepala Puteri Sejinjang dengan penuh benci. 	 دي ممندڠ بلاكڠ كڤالا ڤوتري سجينجڠ دڠن ڤنوه بنچي.
Celaka. 	 چلاک.
Jika engkau mahu mampus, maka mam. 	 جک اڠكاو ماهو ممڤوس، مک مم.
Tiba-tiba, Jalak Bentala dapat merasai perubahan deruan angin. 	 تيبا٢، جالق بنتالا داڤت مراساءي ڤراوبهن دروان اڠين.
Cepat-cepat dia bergerak ke belakang, mengheret Puteri Sejinjang bersamanya. 	 چڤت٢ دي برڬرق كبلاكڠ، مڠهيريت ڤوتري سجينجڠ برسامڽ.
Namun, kepala tongkat Jalak Bentala sudah melayang ke udara. 	 نامون، كڤالا توڠكت جالق بنتالا سوده ملايڠ كأودارا.
Terkejut, Jalak Bentala memandang ke hadapan. 	 تركجوت، جالق بنتالا ممندڠ كهادڤن.
Keris Nirnama sudah terjulur di sisi kepala Puteri Sejinjang, betul-betul di hujung tongkatnya yang telah terbelah. 	 كريس نيرنام سوده ترجولور دسيسي كڤالا ڤوتري سجينجڠ، بتول٢ دهوجوڠ توڠكتڽ يڠ تله تربله.
Serangan itu disangkakan oleh Jalak Bentala akan menyasarkan kepalanya. 	 سرڠن ايت دساڠكاكن اوليه جالق بنتالا اكن مڽاسركن كڤالاڽ.
Baginya, serangan mengejut Nirnama itu telah pun gagal. 	 باڬيڽ، سرڠن مڠجوت نيرنام ايت تله ڤون ڬاڬل.
Heh! Engkau mahu menyerang aku, Nirnama? Engkau telah membuat kesila. 	 هيه! اڠكاو ماهو مڽرڠ اكو، نيرنام؟ اڠكاو تله ممبوات كسيلا.
Bicaranya terhenti. 	 بيچاراڽ ترهنتي.
Baru dia tersedar akan sesuatu. 	 بارو دي ترسدر اكن سسواتو.
Ada rasa nyeri yang amat sangat di bawah tulang rusuknya. 	 اد راس ڽري يڠ امت ساڠت دباوه تولڠ روسوقڽ.
Mulutnya memuntahkan darah. 	 مولوتڽ ممونتهكن داره.
Tangan kirinya melepaskan Puteri Sejinjang. 	 تاڠن كيريڽ ملڤسكن ڤوتري سجينجڠ.
Terketar-ketar dia mencari punca kesakitan tersebut. 	 تركتر-كتر دي منچاري ڤونچا كساكيتن ترسبوت.
Sebatang tangan terjulur dari belakang, membenam sebilah kerambit di bawah rusuknya. 	 سباتڠ تاڠن ترجولور دري بلاكڠ، ممبنم سبيله كرمبيت دباوه روسوقڽ.
Matanya membesar. 	 ماتڽ ممبسر.
Srikandi berkain litup telah berada di situ. 	 سريكندي بركاءين ليتوڤ تله براد دسيتو.
Semenjak Puteri Sejinjang berada dalam tawanan Jalak Bentala, Nirnama dan Cendana sudah bermain isyarat mata. 	 سمنجق ڤوتري سجينجڠ براد دالم تاونن جالق بنتالا، نيرنام دان چندانا سوده برماءين اشارت مات.
Siaga untuk sama-sama bertindak apabila muncul peluang. 	 سياݢ اونتوق سام٢ برتيندق اڤابيلا مونچول ڤلواڠ.
Apabila perhatian Jalak Bentala terganggu dengan tindakan Puteri Sejinjang, mereka berdua bergerak serentak. 	 اڤابيلا ڤرهاتين جالق بنتالا ترڬڠڬو دڠن تيندقن ڤوتري سجينجڠ، مريک بردوا برڬرق سرنتق.
Puteri Sejinjang terpana dengan apa yang berlaku. 	 ڤوتري سجينجڠ ترڤان دڠن اڤ يڠ برلاكو.
Puteri Santubong juga kehilangan kata-kata. 	 ڤوتري سنتوبوڠ جوݢ كهيلڠن كات٢.
Dalam hati, mereka merasa sangat bersyukur dengan tindakan pantas Nirnama dan Cendana. 	 دالم هاتي، مريک مراس ساڠت برشكور دڠن تيندقن ڤانتس نيرنام دان چندانا.
Tuanku Puteri Sejinjang, tidak ada semangat gunung membersihkan dosa sesiapa. 	 توانكو ڤوتري سجينجڠ، تيدق اد سماڠت ڬونوڠ ممبرسيهكن دوسا سسياڤا.
Engkau hanya akan mati dengan sia-sia. 	 اڠكاو هاڽ اكن ماتي دڠن سيا٢.
Sucikanlah dirimu dengan Islam, sisihkan khurafat-khurafat yang hanya merosakkan kehidupan insan. 	 سوچيكانله ديريمو دڠن إسلام، سيسيهكن خرافت٢ يڠ هاڽ مروسقكن كهيدوڤن انسان.
Nirnama berbicara perlahan. 	 نيرنام بربيچارا ڤرلاهن.
Puteri Sejinjang berkelip-kelip memandang Nirnama. 	 ڤوتري سجينجڠ بركليڤ-كليڤ ممندڠ نيرنام.
Jalak Bentala terjelepok melutut. 	 جالق بنتالا ترجليڤوق ملوتوت.
Ce. 	 چ.
la. 	 لا.
kaaa! Matanya menjegil ke arah Nirnama. 	 ک! ماتڽ منجڬيل كأره نيرنام.
Kalian jangan bermimpi untuk menumbangkan Tuanku Jagat. 	 كالين جاڠن برميمڤي اونتوق منومبڠكن توانكو جاڬت.
Dia akan membela kematianku. 	 دي اكن ممبلا كماتينكو.
Jalak Bentala terbatuk-batuk. 	 جالق بنتالا ترباتوق-باتوق.
Jelas, tusukan kerambit Cendana telah mencederakan dalamannya dengan parah. 	 جلس، توسوقن كرمبيت چندانا تله منچدراكن دالمنڽ دڠن ڤاره.
Jagat Suci hanya mementingkan dirinya. 	 جاڬت سوچي هاڽ ممنتيڠكن ديريڽ.
Tetapi kematianmu akan semakin melemahkannya. 	 تتاڤي كماتينمو اكن سماكين ملمهكنڽ.
Sekarang, pulanglah kepada Tuhanmu yang sebenar dan saksikanlah kebenaran terzahir di hadapan mata. 	 سكارڠ، ڤولڠله كڤد توهنمو يڠ سبنر دان سقسيكنله كبنرن ترظاهير دهادڤن مات.
Nirnama membenamkan keris ke dada Jalak Bentala. 	 نيرنام ممبنمكن كريس كدادا جالق بنتالا.
Mata tukang sihir itu terbuntang. 	 مات توكڠ سيحير ايت تربونتڠ.
Dia kemudian tumbang dan terlentang di sisi kaki Cendana yang semenjak tadi berdiri di belakangnya. 	 دي كمودين تومبڠ دان ترلنتڠ دسيسي كاكي چندانا يڠ سمنجق تادي برديري دبلاكڠڽ.
Adinda Sejinjang! Puteri Santubong terus meluru mendapatkan adindanya. 	 اديندا سجينجڠ! ڤوتري سنتوبوڠ تروس ملورو منداڤتكن ادينداڽ.
Kakanda Santubong!  Kedua-duanya berdakapan buat pertama kali setelah sekian lama, diiringi air mata yang berjuraian tidak henti-henti. 	 ككندا سنتوبوڠ!  كدوا-دواڽ برداكڤن بوات ڤرتام كالي ستله سكين لاما، دإيريڠي اءير مات يڠ برجوراين تيدق هنتي٢.
Nirnama melayarkan pandangan ke arah Jenin. 	 نيرنام ملايركن ڤندڠن كأره جنين.
Jenin mengangkat sembah ke arah Nirnama sebagai tanda hormat. 	 جنين مڠڠكت سمبه كأره نيرنام سباڬاي تندا حرمت.
Nirnama mengukir senyuman nipis yang manis. 	 نيرنام مڠوكير سڽومن نيڤيس يڠ مانيس.
Dia kemudian memandang Cendana. 	 دي كمودين ممندڠ چندانا.
Terima kasih kerana memahami isyaratku. 	 تريما كاسيه كران ممهمي اشارتكو.
Bukankah aku telah berjanji akan sentiasa bersamamu. 	 بوكنكه اكو تله برجنجي اكن سنتياس برساممو.
Wajah Cendana bertambah indah dengan senyuman yang menghiasinya. 	 واجه چندانا برتمبه اينده دڠن سڽومن يڠ مڠهياسيڽ.
Sungging senyuman Nirnama melebar. 	 سوڠڬيڠ سڽومن نيرنام مليبر.
Tentera-tentera Istana Santubong dan Istana Sejinjang sama-sama merapati pemerintah mereka. 	 تنترا٢ ايستان سنتوبوڠ دان ايستان سجينجڠ سام٢ مراڤتي ڤمرينته مريک.
Kedua-dua puteri masih berpelukan dengan penuh air mata. 	 كدوا-دوا ڤوتري ماسيه برڤلوقن دڠن ڤنوه اءير مات.
Moga ini permulaan keamanan dan kemakmuran Kerajaan Serawa bagai yang engkau angan-angankan, Jenin! Nadim menepuk bahu Jenin. 	 موݢ اين ڤرمولاءن كأمانن دان كمعمورن كراجاءن سراوا باڬاي يڠ اڠكاو اڠن-اڠنكن، جنين! نديم منڤوق باهو جنين.
Jenin tersenyum lebar dan mengangguk. 	 جنين ترسڽوم ليبر دان مڠڠڬوق.
Amin. 	 أمين.
Bau asin lautan kembali mencucuk rongga. 	 باءو اسين لاوتن كمبالي منچوچوق روڠݢ.
Langit cerah berhias gemawan-gemawan putih. 	 لاڠيت چره برهياس ڬيموان٢ ڤوتيه.
Berpadu dengan lautan biru yang berombak-ombak, keindahan terbentang saujana mata memandang. 	 برڤادو دڠن لاوتن بيرو يڠ براومبق-اومبق، كإيندهن تربنتڠ ساوجان مات ممندڠ.
Bayu laut sesekali berpuput deras, membuatkan pakaian berkibar-kibar dan rambut teralun-alun. 	 بايو لاءوت سسكالي برڤوڤوت درس، ممبواتكن ڤاكاين بركيبر-كيبر دان رمبوت ترالون-الون.
Sekali-sekala dia memegang tanjaknya agar tidak terbang dipukul angin. 	 سكالي-سكالا دي ممڬڠ تنجقڽ اڬر تيدق تربڠ دڤوكول اڠين.
Semuanya dinikmati dengan penuh rasa syukur. 	 سمواڽ دنعمتي دڠن ڤنوه راس شكور.
Bibir tidak berhenti terkumat-kamit dengan zikir seperti kebiasaannya. 	 بيبير تيدق برهنتي تركومت-كاميت دڠن ذيكير سڤرتي كبياساءنڽ.
Kali ini, kalimah ‘Alhamdulillah’ yang diperbanyakkan olehnya. 	 كالي اين، كلمة الحمد لله يڠ دڤرباڽقكن اوليهڽ.
Tuan Nirnama, apa engkau tidak mahu duduk di dalam dan menikmati juadah tengah hari? Suara itu membuatkan wiridnya terhenti. 	 توان نيرنام، اڤ اڠكاو تيدق ماهو دودوق ددالم دان منعمتي جواده تڠه هاري؟  سوارا ايت ممبواتكن وردڽ ترهنتي.
Dia berpaling. 	 دي برڤاليڠ.
Senyuman nipis menghiasi wajah saat pandangan redupnya mendarat pada wajah tentera di hadapan. 	 سڽومن نيڤيس مڠهياسي واجه ساعت ڤندڠن ردوڤڽ مندارت ڤد واجه تنترا دهادڤن.
Dia menggeleng sekali. 	 دي مڠڬيليڠ سكالي.
Aku berpuasa. 	 اكو برڤواسا.
Insya-Allah, apabila tiba maghrib, aku akan menjamah juadah yang disediakan. 	 إن شاء الله، اڤابيلا تيبا مغرب، اكو اكن منجامه جواده يڠ دسدياكن.
Ah, baiklah jika begitu. 	 اه، باءيقله جک بڬيتو.
Maafkan aku jika menganggu. 	 معافكن اكو جک مڠڠڬو.
Tentera itu menundukkan sedikit kepalanya sebagai tanda hormat. 	 تنترا ايت منوندوقكن سديكيت كڤالاڽ سباڬاي تندا حرمت.
Pantas Nirnama mencapai bahu tentera itu dan menggeleng. 	 ڤانتس نيرنام منچاڤاي باهو تنترا ايت دان مڠڬيليڠ.
Aku hanya insan biasa. 	 اكو هاڽ انسان بياسا.
Jangan berlebihan menghormatiku. 	 جاڠن برلبيهن مڠحرمتيكو.
Bagaimana kami boleh menunjukkan rasa syukur jika bukan dengan menghormatimu? Engkau penyelamat Kerajaan Serawa kami, insan yang mendamaikan ratu-ratu kami?  Nirnama memanjangkan senyuman dan menggeleng lagi. 	 باڬايمان كامي بوليه منونجوقكن راس شكور جک بوكن دڠن مڠحرمتيمو؟ اڠكاو ڤڽلامت كراجاءن سراوا كامي، انسان يڠ مندامايكن راتو٢ كامي؟  نيرنام ممنجڠكن سڽومن دان مڠڬيليڠ لاڬي.
Bersyukurlah kalian kepada Allah. 	 برشكورله كالين كڤد الله.
Maafkan aku, Tuan Nirnama. 	 معافكن اكو، توان نيرنام.
Aku masih belum biasa. 	 اكو ماسيه بلوم بياسا.
Tidak mengapa. 	 تيدق مڠاڤ.
Perlahan-lahan. 	 ڤرلاهن-لاهن.
Bagaimana seseorang itu mahu mempamerkan syukur kepada Allah?  Ucapkanlah ‘Alhamdulillah’. 	 باڬايمان سسأورڠ ايت ماهو ممڤاميركن شكور كڤد الله؟  اوچڤكنله الحمد لله.
Kemudian, hiduplah dengan mematuhi perintah-Nya, menjauhi larangan-Nya. 	 كمودين، هيدوڤله دڠن مماتوهي ڤرينتهڽ، منجاءوهي لارڠنڽ.
Aku akan cuba membiasakan diri, Tuan Nirnama. 	 اكو اكن چوبا ممبياساكن ديري، توان نيرنام.
Semua ini masih agak baru bagi kami. 	 سموا اين ماسيه اڬق بارو باڬي كامي.
Semoga kita sama-sama istiqomah di atas jalan-Nya. 	 سموݢ كيت سام٢ استقامه دأتس جالنڽ.
Nirnama menepuk-nepuk lembut bahu tentera itu, bagai membenarkan dia beransur. 	 نيرنام منڤوق-نڤوق لمبوت باهو تنترا ايت، باڬاي ممبنركن دي برانسور.
Tentera itu kembali ke tempat dia sepatutnya berkawal. 	 تنترا ايت كمبالي كتمڤت دي سڤاتوتڽ بركاول.
Nirnama menghantarnya pergi dengan pandangan. 	 نيرنام مڠهنترڽ ڤرڬي دڠن ڤندڠن.
Jauh melepasi tentera itu, Nirnama dapat melihat sekumpulan tentera berkumpul dan memandang ke arahnya. 	 جاءوه ملڤسي تنترا ايت، نيرنام داڤت مليهت سكومڤولن تنترا بركومڤول دان ممندڠ كأرهڽ.
Semua tersenyum-senyum. 	 سموا ترسڽوم-سڽوم.
Dia menggeleng dan kembali berpaling. 	 دي مڠڬيليڠ دان كمبالي برڤاليڠ.
Menghadap lautan di bawah langit yang terbentang luas. 	 مڠهادڤ لاوتن دباوه لاڠيت يڠ تربنتڠ لواس.
Lafaz ‘Alhamdulillah’ bertukar dengan ‘Astaghfirullah’. 	 لفظ الحمد لله برتوكر دڠن استغفر الله.
Dia melawan bisikan syaitan untuk berbangga-bangga. 	 دي ملاون بيسيقن شيطان اونتوق بربڠݢا-بڠݢ.
Berusaha sehabis baik menjaga kesucian hati. 	 براوسها سهابيس باءيق منجاݢ كسوچين هاتي.
Itu sahaja bekalan utama bagi berhadapan pesuruh-pesuruh syaitan seperti Jagat Suci. 	 ايت سهاج بكلن اوتام باڬي برهادڤن ڤسوروه شيطان سڤرتي جاڬت سوچي.
Andai hatinya kotor, dia akan mudah diganggu bisikan-bisikan musuh. 	 انداي هاتيڽ كوتور، دي اكن موده دڬڠڬو بيسيقن٢ موسوه.
Tumpuannya di medan pertarungan akan tumpul. 	 تومڤوانڽ دميدن ڤرتاروڠن اكن تومڤول.
Dia mungkin akan ditewaskan atau lebih bahaya, terjebak menjadi sebahagian daripada musuh. 	 دي موڠكين اكن دتيواسكن اتاو لبيه بهاي، ترجبق منجادي سبهاڬين درڤد موسوه.
Memikirkan hal itu, pantas Nirnama menyebut lafaz ta’uz. 	 مميكيركن حال ايت، ڤانتس نيرنام مڽبوت لفظ تعوز.
A’udzubillahi min dzaalik. 	 أعوذ بالله من ذلك.
Allahummaghfirli dzunuubi waf tahli abwaaba rohmatik. 	 اللهم اغفرلي ذنوبي وافتح لي ابواب رحمتك.
Dia tidak boleh membiarkan dirinya tergelungsur dari perjuangan ini. 	 دي تيدق بوليه ممبياركن ديريڽ ترڬلوڠسور دري ڤرجواڠن اين.
Pada bahunya terpikul amanah yang tidak ringan. 	 ڤد باهوڽ ترڤيكول امانه يڠ تيدق ريڠن.
Dia tidak mahu gagal dan menjadi penyebab kerosakan ummah. 	 دي تيدق ماهو ڬاڬل دان منجادي ڤڽباب كروسقن اومة.
Lafaz istighfar diulang-ulang. 	 لفظ استغفر داولڠ-اولڠ.
Hah! Termenung apa tu? Nadim muncul di sisinya lalu merehatkan dua tangan di atas penghadang bahtera. 	 هاه! ترمنوڠ اڤ تو؟ نديم مونچول دسيسيڽ لالو مريحتكن دوا تاڠن دأتس ڤڠهادڠ بهترا.
Menyesal tak terima pinangan tuanku puteri ya? Nadim menggerak-gerakkan jarinya ke arah wajah Nirnama. 	 مڽسل تق تريما ڤينڠن توانكو ڤوتري يا؟ نديم مڠڬرق-ڬرقكن جاريڽ كأره واجه نيرنام.
Terhenti wirid Nirnama. 	 ترهنتي ورد نيرنام.
Bibirnya, seperti biasa, mengukir senyuman nipis. 	 بيبيرڽ، سڤرتي بياسا، مڠوكير سڽومن نيڤيس.
Dia kemudian menggeleng. 	 دي كمودين مڠڬيليڠ.
Bukan itu tujuan aku membantu. 	 بوكن ايت توجوان اكو ممبنتو.
Pandangan ditebarkan kembali ke lautan luas. 	 ڤندڠن دتيبركن كمبالي كلاءوتن لواس.
Engkau tak rasa rugi langsung? Nadim turut menebarkan pandangan ke arah yang sama sambil menikmati angin yang memukul wajah. 	 اڠكاو تق راس روڬي لڠسوڠ؟ نديم توروت منبركن ڤندڠن كأره يڠ سام سمبيل منعمتي اڠين يڠ مموكول واجه.
Nirnama menggeleng walaupun tahu Nadim tidak melihatnya. 	 نيرنام مڠڬيليڠ والاوڤون تاهو نديم تيدق مليهتڽ.
Engkau ini orang yang aneh. 	 اڠكاو اين اورڠ يڠ انيه.
Tetapi bagus juga engkau tak terima pinangan tuanku puteri itu. 	 تتاڤي باڬوس جوݢ اڠكاو تق تريما ڤينڠن توانكو ڤوتري ايت.
Cik Cendana masih ada peluanglah. 	 چيق چندانا ماسيه اد ڤلواڠله.
Nadim ketawa. 	 نديم كتاوا.
Berkerut dahi Nirnama. 	 بركروت داهي نيرنام.
Nadim berpaling memandangnya. 	 نديم برڤاليڠ ممندڠڽ.
Hah, engkau tidak tahu ya?  Kerutan pada dahi Nirnama masih kekal. 	 هاه، اڠكاو تيدق تاهو يا؟  كروتن ڤد داهي نيرنام ماسيه ككل.
Semasa kami tahu Puteri Santubong melamarmu, aku dapat saksikan riak wajah Cik Cendana berubah sama sekali. 	 سماس كامي تاهو ڤوتري سنتوبوڠ ملامرمو، اكو داڤت سقسيكن رياق واجه چيق چندانا براوبه سام سكالي.
Bagai dapat kubayangkan patah hatinya. 	 باڬاي داڤت كوبڽڠكن ڤاته هاتيڽ.
Tetapi apabila dinyatakan bahawa engkau menolaknya, dia tersenyum sendirian. 	 تتاڤي اڤابيلا دڽاتاكن بهاوا اڠكاو منولقڽ، دي ترسڽوم سنديرين.
Amat manis! Nadim ketawa. 	 امت مانيس! نديم كتاوا.
Hah, apakah engkau menolak kerana engkau pun ada hati kepada Cik Cendana?  Sekali lagi Nadim mengangkat telunjuk dan menggerak-gerakkannya menghadap wajah Nirnama. 	 هاه، اڤاكه اڠكاو منولق كران اڠكاو ڤون اد هاتي كڤد چيق چندانا؟  سكالي لاڬي نديم مڠڠكت تلونجوق دان مڠڬرق-ڬرقكنڽ مڠهادڤ واجه نيرنام.
Daripada ketawa, dia tersenyum nakal dengan pandangan penuh makna. 	 درڤد كتاوا، دي ترسڽوم ناكل دڠن ڤندڠن ڤنوه معنا.
Membuatkan Nirnama akhirnya tertawa kecil. 	 ممبواتكن نيرنام اخيرڽ ترتاوا كچيل.
Atas jalan perjuangan ini, entah esok atau lusa kita akan tumbang di tangan musuh. 	 اتس جالن ڤرجواڠن اين، انته ايسوق اتاو لوس كيت اكن تومبڠ دتاڠن موسوه.
Kemungkinan untuk itu sentiasa hampir dengan diri ini, Nadim. 	 كموڠكينن اونتوق ايت سنتياس همڤير دڠن ديري اين، نديم.
Nirnama merehatkan dua tangannya di atas penghadang bahtera. 	 نيرنام مرهتكن دوا تاڠنڽ دأتس ڤڠهادڠ بهترا.
Pandangan kembali ke titik pertemuan antara langit dan laut jauh di hadapan. 	 ڤندڠن كمبالي كتيتيق ڤرتموان انتارا لاڠيت دان لاءوت جاءوه دهادڤن.
Hah, jika difikirkan demikian, sampai bila pun manusia takkan berkahwin. 	 هاه، جک دفيكيركن دمكين، سمڤاي بيلا ڤون ماءنسي تقكن بركهوين.
Nadim mencebik, kemudian memuncungkan bibir. 	 نديم منچبيق، كمودين ممونچوڠكن بيبير.
Dia turut memandang ke arah yang sama. 	 دي توروت ممندڠ كأره يڠ سام.
Nirnama hanya tersengih mendengar kata-kata Nadim itu. 	 نيرنام هاڽ ترسڠيه مندڠر كات٢ نديم ايت.
Apa-apa hal pun, baguslah engkau menolak pinangan tuanku Puteri Santubong. 	 اڤ٢ حال ڤون، باڬوسله اڠكاو منولق ڤينڠن توانكو ڤوتري سنتوبوڠ.
Maka Mat Jenin masih ada peluang. 	 مک مت جنين ماسيه اد ڤلواڠ.
Nadim ketawa. 	 نديم كتاوا.
Nirnama terus tersengih panjang. 	 نيرنام تروس ترسڠيه ڤنجڠ.
Hah! Angan-angannya masih hidup!  Kita tak dapat lupakan bagaimana terkejutnya Intan saat Puteri Santubong dan Puteri Sejinjang singgah ke rumah mereka, sebelum menghantar kita ke pelabuhan! Nadim ketawa lebih kuat. 	 هاه! اڠن-اڠنڽ ماسيه هيدوڤ!  كيت تق داڤت لوڤاكن باڬايمان تركجوتڽ اينتن ساعت ڤوتري سنتوبوڠ دان ڤوتري سجينجڠ سيڠڬه كرومه مريک، سبلوم مڠهنتر كيت كڤلابوهن! نديم كتاوا لبيه قوات.
Nirnama hanya melayan dengan senyuman nipis. 	 نيرنام هاڽ ملاين دڠن سڽومن نيڤيس.
Benar, Intan begitu terkejut sehingga melatah. 	 بنر، اينتن بڬيتو تركجوت سهيڠݢ ملاته.
Adindanya yang sering diperlekeh dan dipandang rendah orang kampung, kini menjadi pembesar Kerajaan Serawa, berdamping dengan dua ratunya. 	 ادينداڽ يڠ سريڠ دڤرليكيه دان دڤندڠ رنده اورڠ كامڤوڠ، كيني منجادي ڤمبسر كراجاءن سراوا، بردمڤيڠ دڠن دوا راتوڽ.
Khidmat Muhammad Jenin akan membantu Kerajaan Serawa. 	 خدمت محمد جنين اكن ممبنتو كراجاءن سراوا.
Aku yakin, insya-Allah. 	 اكو يقين، إن شاء الله.
Nadim memandang Nirnama di sisi. 	 نديم ممندڠ نيرنام دسيسي.
Engkau orang baik Nirnama. 	 اڠكاو اورڠ باءيق نيرنام.
Tanpa bantuan engkau, mungkin Mat Jenin takkan melihat angan-angannya untuk Kerajaan Serawa aman menjadi kebenaran. 	 تنڤا بنتوان اڠكاو، موڠكين مت جنين تقكن مليهت اڠن-اڠنڽ اونتوق كراجاءن سراوا امان منجادي كبنرن.
Hanya dengan izin Allah Nadim. 	 هاڽ دڠن ايذين الله نديم.
Hanya dengan izin Allah. 	 هاڽ دڠن ايذين الله.
Nirnama tersenyum nipis. 	 نيرنام ترسڽوم نيڤيس.
Ah, apakah selepas ini engkau mahu pulang ke Perkampungan Medini?  Aku tiada sesiapa di sana, Nirnama. 	 اه، اڤاكه سلڤس اين اڠكاو ماهو ڤولڠ ڤركامڤوڠن مديني؟  اكو تياد سسياڤا دسان، نيرنام.
Tetapi kelanaku bersamamu bagai memberikan aku keluarga baru. 	 تتاڤي كلناكو برساممو باڬاي ممبريكن اكو كلوارݢ بارو.
Engkau bagaikan kakandaku, Cik Cendana bagaikan kakak. 	 اڠكاو باڬايكن ككنداكو، چيق چندانا باڬايكن كاكق.
Aku juga suka bagaimana engkau mendidik aku untuk menjadi manusia yang lebih baik dengan lebih memahami Islam. 	 اكو جوݢ سوک باڬايمان اڠكاو منديديق اكو اونتوق منجادي ماءنسي يڠ لبيه باءيق دڠن لبيه ممهمي إسلام.
Tetapi perjalanan kita selepas ini mungkin hanya akan penuh cabaran yang lebih berat. 	 تتاڤي ڤرجالنن كيت سلڤس اين موڠكين هاڽ اكن ڤنوه چابرن يڠ لبيه برت.
Nadim berpaling. 	 نديم برڤاليڠ.
Pandangan mereka bertentang. 	 ڤندڠن مريک برتنتڠ.
Hah, engkau jangan risaukan aku. 	 هه، اڠكاو جاڠن ريساوكن اكو.
Aku tahulah jaga diri sendiri! Dia menepuk-nepuk dada. 	 اكو تاهوله جاݢ ديري سنديري! دي منڤوق-نڤوق دادا.
Datuk, nenek dan segala penjaga akan menjagamu? Nirnama menyentuh dada Nadim. 	 داتوق، نينيق دان سڬالا ڤنجاݢ اكن منجاڬمو؟ نيرنام مڽنتوه دادا نديم.
Nadim ketawa berdekah-dekah. 	 نديم كتاوا بردكه-دكه.
Jarang Nirnama menyakatnya. 	 جارڠ نيرنام مڽاكتڽ.
Hah, engkau sudah pandai bersenda ya. 	 هاه، اڠكاو سوده ڤنداي برسندا يا.
Nadim menepis tangan Nirnama dan menumbuk lembut dada lelaki berparut itu. 	 نديم منڤيس تاڠن نيرنام دان منومبوق لمبوت دادا للاكي برڤاروت ايت.
Nirnama turut tertawa, tetapi sederhana sahaja. 	 نيرنام توروت ترتاوا، تتاڤي سدرهان سهاج.
Pastilah Allah akan menjagaku. 	 ڤستيله الله اكن منجاڬكو.
Dan bagai engkau sering ungkapkan, aku akan berusaha juga menjaga diriku sebaik mungkin. 	 دان باڬاي اڠكاو سريڠ اوڠكڤكن، اكو اكن براوسها جوݢ منجاݢ ديريكو سباءيق موڠكين.
Usaha dan tawakkal beriringan. 	 اوسها دان توكل برإريڠن.
Ikat untamu kemudian tawakkal!  Nirnama tersenyum lebar dan mengangguk. 	 ايكت اونتامو كمودين توكل!  نيرنام ترسڽوم ليبر دان مڠڠڬوق.
‘Ikat untamu kemudian bertawakkal’ merupakan pengajaran daripada sebuah hadith berkenaan seorang badwi yang meninggalkan untanya tanpa ditambat atas alasan dia bertawakkal. 	 ايكت اونتامو كمودين برتوكل مروڤاكن ڤڠاجرن درڤد سبواه حديث بركناءن سأورڠ بدوي يڠ منيڠڬلكن اونتاڽ تنڤا دتمبت اتس السن دي برتوقل.
Melihat keadaan itu, Baginda Rasulullah menegurnya agar mengikat unta itu dan bertawakkal. 	 مليهت كأداءن ايت، بڬيندا رسول الله منڬورڽ اڬر مڠيكت اونتا ايت دان برتوكل.
Itulah pegangan Islam yang sebenar. 	 ايتله ڤڬاڠن إسلام يڠ سبنر.
Islam merupakan cara hidup yang membumi. 	 إسلام مروڤاكن چارا هيدوڤ يڠ ممبومي.
Bukan agama yang mengutamakan sakti walau keajaiban itu ada dalam Islam dan tidak dapat dinafi. 	 بوكن اڬام يڠ مڠوتاماكن سقتي والاو كعجاءيبن ايت اد دالم إسلام دان تيدق داڤت دنافي.
Tetapi penganutnya dididik untuk memenuhi sunnatullah sebelum mengharap kepada apa-apa keajaiban dari Allah. 	 تتاڤي ڤڠانوتڽ ديديديق اونتوق ممنوهي سنة الله سبلوم مڠهارڤ كڤد اڤ٢ كعجاءيبن دري الله.
Engkau budak yang baik, Nadim. 	 اڠكاو بودق يڠ باءيق، نديم.
Tidak dapat dinafikan, aku senang dengan engkau. 	 تيدق داڤت دنافيكن، اكو سنڠ دڠن اڠكاو.
Rambut Nadim diramas Nirnama. 	 رمبوت نديم درامس نيرنام.
Nadim terus tertawa. 	 نديم تروس ترتاوا.
Bagaimana dengan Cik Cendana? Engkau senang dengan dia?  Nirnama tersenyum. 	 باڬايمان دڠن چيق چندانا؟ اڠكاو سنڠ دڠن دي؟  نيرنام ترسڽوم.
Semestinya. 	 سمستيڽ.
Baguslah. 	 باڬوسله.
Tiba-tiba Cendana muncul dan bersandar di sisi Nadim. 	 تيبا٢ چندانا مونچول دان برسندر دسيسي نديم.
Kemunculan Cendana membuatkan wajah Nirnama bagai disimbah minyak panas. 	 كمونچولن چندانا ممبواتكن واجه نيرنام باڬاي دسيمبه ميڽق ڤانس.
Tawa Nadim bertambah galak. 	 تاوا نديم برتمبه ڬالق.
Cendana turut tersenyum-senyum sambil menatap Nirnama, membuatkan lelaki berparut itu mengalihkan pandangannya. 	 چندانا توروت ترسڽوم-سڽوم سمبيل مناتڤ نيرنام، ممبواتكن للاكي برڤاروت ايت مڠاليهكن ڤندڠنڽ.
Nirnama berdehem beberapa kali. 	 نيرنام بردهيم ببراڤ كالي.
Cik Cendana, ke manakah hala tuju Cik Cendana selepas ini?   Ke mana sahaja engkau pergi. 	 چيق چندانا، كمانكه هالا توجو چيق چندانا سلڤس اين؟  كمان سهاج اڠكاو ڤرڬي.
Aku mahu bersamamu sehingga berakhir perjuangan ini. 	 اكو ماهو برساممو سهيڠݢ برأخير ڤرجواڠن اين.
Lancar jawapan Cendana. 	 لنچر جواڤن چندانا.
Jelas tujuannya. 	 جلس توجوانڽ.
Tiada yang lain. 	 تياد يڠ لاءين.
Nirnama terpana. 	 نيرنام ترڤان.
Kemudian, dia mengangguk. 	 كمودين، دي مڠڠڬوق.
Nirnama risau akan keselamatan kita. 	 نيرنام ريساو اكن كسلامتن كيت.
Nadim mencelah. 	 نديم منچله.
Kita? Atau engkau sahaja? Cendana mengangkat sebelah kening. 	 كيت؟ اتاو اڠكاو سهاج؟ چندانا مڠڠكت سبله كنيڠ.
Kuat Nadim ketawa hingga terembes air mata. 	 قوات نديم كتاوا هيڠݢ ترمبيس اءير مات.
Kalian berdua sudah pandai menyakat ya. 	 كالين بردوا سوده ڤنداي مڽاكت يا.
Aku tahu, perjalanan selepas ini menjadi lebih sukar. 	 اكو تاهو، ڤرجالنن سلڤس اين منجادي لبيه سوكر.
Tetapi tujuan kita hakikatnya sama, Nirnama. 	 تتاڤي توجوان كيت حقيقتڽ سام، نيرنام.
Aku mahu menumbangkan Jagat Suci. 	 اكو ماهو منومبڠكن جاڬت سوچي.
Tujuan asalku berkelana menewaskan pendekar-pendekar dengan menjadi yang terhebat pun bertujuan mahu mengumpul pengaruh agar satu hari kelak dapat membina ketumbukan bagi menumbangkan Jagat durjana itu. 	 توجوان اصلكو بركلان منيواسكن ڤنديكر٢ دڠن منجادي يڠ ترهيبت ڤون برتوجوان ماهو مڠومڤول ڤڠاروه اڬر ساتو هاري كلق داڤت ممبينا كتومبوقن باڬي منومبڠكن جاڬت دورجان ايت.
Cendana mengepal penumbuk sambil melepaskan pandangan ke lautan luas. 	 چندانا مڠڤل ڤنومبوق سمبيل ملڤسكن ڤندڠن كلاءوتن لواس.
Nirnama memandang Cendana. 	 نيرنام ممندڠ چندانا.
Mata Cendana yang indah itu bagai mempamerkan satu azam dan tekad yang membara. 	 مات چندانا يڠ اينده ايت باڬاي ممڤاميركن ساتو عزم دان تيكد يڠ ممبارا.
Membuatkan Nirnama terkenangkan dirinya sendiri. 	 ممبواتكن نيرنام تركنڠكن ديريڽ سنديري.
Engkau ada dendam dengan Jagat Suci?  Cendana dilihat menghela nafas panjang. 	 اڠكاو اد دندم دڠن جاڬت سوچي؟  چندانا دليهت مڠهيلا نفس ڤنجڠ.
Perlahan-lahan srikandi itu mengangguk. 	 ڤرلاهن-لاهن سريكندي ايت مڠڠڬوق.
Hah, baru aku perasan. 	 هاه، بارو اكو ڤراسن.
Seperti Nirnama, Cik Cendana juga tak pernah berkongsi akan asal-usul Cik Cendana. 	 سڤرتي نيرنام، چيق چندانا جوݢ تق ڤرنه بركوڠسي اكن اصل-اصول چيق چندانا.
Apakah gelaran Puteri Cahaya Bulan itu ada kait-mengait dengan asal-usul Cik Cendana?  Cendana tersenyum nipis dan mengangguk. 	 اڤاكه ڬلرن ڤوتري چهاي بولن ايت اد كاءيت-مڠاءيت دڠن اصل-اصول چيق چندانا؟  چندانا ترسڽوم نيڤيس دان مڠڠڬوق.
Di timur laut Semenanjung, ada Pantai Cahaya Bulan. 	 دتيمور لاءوت سمننجوڠ، اد ڤنتاي چهاي بولن.
Aku datang dari situ. 	 اكو داتڠ دري سيتو.
Tetapi aku masih berat hati untuk berkongsi akan asal-usulku dengan kalian. 	 تتاڤي اكو ماسيه برت هاتي اونتوق بركوڠسي اكن اصل-اصولكو دڠن كالين.
Risau penerimaan kalian kepadaku akan berbeza. 	 ريساو ڤنريماءن كالين كڤدكو اكن بربيذا.
Hah, itu lagi buat aku teruja nak mengetahuinya. 	 هاه، ايت لاڬي بوات اكو تروجا نق مڠتاهوءيڽ.
Bukankah begitu, Nirnama? Nadim menyiku Nirnama. 	 بوكنكه بڬيتو، نيرنام؟ نديم مڽيكو نيرنام.
Nirnama hanya tersenyum. 	 نيرنام هاڽ ترسڽوم.
Jika Cik Cendana tidak selesa bercerita, kita janganlah memaksa. 	 جک چيق چندانا تيدق سليسا برچريتا، كيت جاڠنله ممقسا.
Ish, engkau ini, Nirnama. 	 ايش، اڠكاو اين، نيرنام.
Tak seronoklah. 	 تق سرونوقله.
Nadim memuncungkan bibir. 	 نديم ممونچوڠكن بيبير.
Nirnama dan Cendana sama-sama ketawa kecil. 	 نيرنام دان چندانا سام٢ كتاوا كچيل.
Sempat bertaut pandangan sebelum sama-sama melarikan anak mata, memandang lautan luas. 	 سمڤت برتاءوت ڤندڠن سبلوم سام٢ ملاريكن انق مات، ممندڠ لاءوتن لواس.
Ah, apa pun asal usul kalian, aku yakin kalian insan yang baik-baik. 	 اه، اڤ ڤون اصل اصول كالين، اكو يقين كالين انسان يڠ باءيق٢.
Bahkan, kalian berdua adalah insan terbaik yang aku kenal sepanjang hidupku. 	 بهكن، كالين بردوا اداله انسان ترباءيق يڠ اكو كنل سڤنجڠ هيدوڤكو.
Pendekar dan srikandi atas jalan kebenaran. 	 ڤنديكر دان سريكندي اتس جالن كبنرن.
Berkelana membantu orang ramai. 	 بركلان ممبنتو اورڠ راماي.
Dengan impian menumbangkan kebatilan! Nadim mengangkat penumbuk. 	 دڠن ايمڤين منومبڠكن كباطيلن! نديم مڠڠكت ڤنومبوق.
Nirnama dan Cendana tersenyum, namun kekal membisu. 	 اومبق نن تنڠ دندڠان لاءوت كباءيقن منڠ سراڤي موت سنڠ سراوا سوده ترڤاءوت لينڠ سنتوسا برجاي دكاءوت  ڤوتري سنتوبوڠ ڤوتري سجينجڠ داره ترهوبوڠ دچڬه چينچڠ اڠن مت جنين اوسا برڤنجڠ كيني برڤنيڠ راڠ كانن كنجڠ  واهاي سڠ كاكق جوݢ ككندا كامو كلوارݢ باڬي اديندا كوراسا سايڠ مكر ددادا كوراس شكور برڬندا-ڬندا   نيرنام دان چندانا ترسڽوم، نامون ككل ممبيسو.
Melayan deruan angin, bau laut dan hamparan awan gemawan di langit. 	 ملاين دروان اڠين، باءو لاءوت دان همڤرن اون ڬماون دلاڠيت.
Menikmati ketenangan. 	 منعمتي كتنڠن.
Hala tuju kita ke Pelabuhan Melaka, bukan? Aku tak sabar mahu melihat Kerajaan Semutar Putih. 	 هالا توجو كيت كڤلابوهن ملاک، بوكن؟ اكو تق صبر ماهو مليهت كراجاءن سموتر ڤوتيه.
Banyak khabar aku dengar berkenaannya. 	 باڽق خبر اكو دڠر بركناءنڽ.
Nadim menepuk-nepuk penghadang bahtera. 	 نديم منڤوڤ-نڤوق ڤڠهادڠ بهترا.
Nirnama, engkau bersahabat dengan Laksamana Jebat. 	 نيرنام، اڠكاو برصحابة دڠن لقسامان جبت.
Seperguruan. 	 سڤرڬوروان.
Tidakkah engkau tahu apa-apa yang menarik di pusat pemerintahan Semutar Putih?  Mata Cendana membulat. 	 تيدقكه اڠكاو تاهو اڤ٢ يڠ مناريق دڤوست ڤمرينتهن سموتر ڤوتيه؟  مات چندانا ممبولت.
Engkau seperguruan dengan Laksamana Semutar Putih?  Nirnama hanya tersenyum nipis, tidak memandang kedua-duanya. 	 اڠكاو سڤرڬوروان دڠن لقسامان سموتر ڤوتيه؟  نيرنام هاڽ ترسڽوم نيڤيس، تيدق ممندڠ كدوا-دواڽ.
Pandangan kekal pada laut dan langit di hadapannya. 	 ڤندڠن ككل ڤد لاءوت دان لاڠيت دهادڤنڽ.
Ampun tuanku, beribu-ribu ampun. 	 امڤون توانكو، بريبو-ريبو امڤون.
Besar jiwa patik tuanku sudi mencemar duli naik ke pergunungan ini. 	 بسر جيوا ڤاتيق توانكو سودي منچمر دولي ناءيق كڤرڬونوڠن اين.
Mengapa tidak tuanku menghantar perutusan terlebih dahulu seperti kebiasaan?  Dia melihat Adiwaja menunduk sedikit dengan agak tergesa-gesa. 	 مڠاڤ تيدق توانكو مڠهنتر ڤراوتوسن ترلبيه دهولو سڤرتي كبياساءن؟  دي مليهت اديواج منوندوق سديكيت دڠن اڬق ترڬسا-ڬسا.
Tidak berapa lama sebelum ini, Adiwaja seperti bersiaga untuk menghadapi apa-apa ancaman, tetapi kemudian gurunya itu kembali tenang. 	 تيدق براڤ لاما سبلوم اين، اديواج سڤرتي برسياݢ اونتوق مڠهادڤي اڤ٢ انچمن، تتاڤي كمودين ڬوروڽ ايت كمبالي تنڠ.
Bersiap untuk menerima kehadiran tuanku. 	 برسياڤ اونتوق منريما كحاضيرن توانكو.
Kakanda seperguruannya bersuara. 	 ككندا سڤرڬوروانڽ برسوارا.
Tuanku? Dia terpinga-pinga. 	 توانكو؟ دي ترڤيڠا-ڤيڠا.
Ahah, engkau belum pernah bertemu tuanku ya? Kekandanya itu sambil menepuk belakang tubuhnya. 	 اهه، اڠكاو بلوم ڤرنه برتمو توانكو يا؟ ككانداڽ ايت سمبيل منڤوق بلاكڠ توبوهڽ.
Jangan malukan tok guru di hadapan tuanku. 	 جاڠن مالوكن توق ڬورو دهادڤن توانكو.
Jebat tersenyum nakal sambil meramas rambutnya. 	 جبت ترسڽوم ناكل سمبيل مرامس رمبوتڽ.
Dia hanya tersengih dan menggeleng dengan ulah mereka berdua. 	 دي هاڽ ترسڠيه دان مڠڬيليڠ دڠن اوله مريک بردوا.
Sering melayannya sebagai budak-budak, walhal tujuh tahun telah berlalu semenjak dia dibawa ke mari. 	 سريڠ ملاينڽ سباڬاي بودق٢، ولحال توجوه تاهون تله برلالو سمنجق دي دباوا كماري.
Tetapi dia tidak membenci perlakuan itu, bahkan dia rasa disayangi. 	 تتاڤي دي تيدق ممبنچي ڤرلاكوان ايت، بهكن دي راس دسايڠي.
Dia teruja menanti kehadiran insan yang dimaksudkan. 	 دي تروجا مننتي كحاضيرن انسان يڠ دمقصودكن.
Tuanku? Apakah. 	 توانكو؟ اڤاكه.
Dua kakanda seperguruannya telah siap mengangkat sembah, dan dia di sisi Jebat melakukan hal yang sama. 	 دوا ككندا سڤرڬوروانڽ تله سياڤ مڠڠكت سمبه، دان دي دسيسي جبت ملاكوكن حال يڠ سام.
Ah, Adiwaja. 	 اه، اديواج.
Mengapa engkau sehingga hari ini masih melayanku sebegini rupa? Bukankah kita sudah berjanji setia untuk hidup sebagai sahabat?  Bahu Adiwaja disentuh lembut orang tua berpakaian megah serba kekuningan itu. 	 مڠاڤ اڠكاو سهيڠݢ هاري اين ماسيه ملاينكو سبڬيني روڤا؟ بوكنكه كيت سوده برجنجي ستيا اونتوق هيدوڤ سباڬاي صحابة؟  باهو اديواج دسنتوه لمبوت اورڠ توا برڤاكاين مڬه سربا ككونيڠن ايت.
Rambutnya putih tetapi kemas dengan Tanjak Tebing Laksamana nan bertatah bulan, bintang serta awan, lambang Kerajaan Semutar Putih. 	 رمبوتڽ ڤوتيه تتاڤي كمس دڠن تنجق تبيڠ لقسامان نن برتاته بولن، بينتڠ سرتا اون، لامبڠ كراجاءن سموتر ڤوتيه.
Janggut dan misainya sedikit tebal dengan warna yang sama. 	 جڠڬوت دان ميسايڽ سديكيت تبل دڠن ورنا يڠ سام.
Tubuhnya sedikit membongkok, menjadikan dia seakan lebih kecil. 	 توبوهڽ سديكيت ممبوڠكوق، منجاديكن دي سأكن لبيه كچيل.
Tidak seperti orang kebanyakan, lelaki tua itu mengenakan capal. 	 تيدق سڤرتي اورڠ كباڽقن، للاكي توا ايت مڠناكن چاڤل.
Pada pinggang, tersisip keris panjang melambangkan kebesaran diri. 	 ڤد ڤيڠڬڠ، ترسيسيڤ كريس ڤنجڠ ملامبڠكن كبسرن ديري.
Wajahnya berkedut seribu, tetap bagai tersimbah cahaya yang menenangkan. 	 واجهڽ بركدوت سريبو، تتڤ باڬاي ترسيمبه چهاي يڠ مننڠكن.
Apatah lagi apabila lelaki tua itu tersenyum. 	 اڤاته لاڬي اڤابيلا للاكي توا ايت ترسڽوم.
Daripada perawakannya, dapatlah diketahui bahawa lelaki tua itu merupakan pemerintah Semutar Putih yang terkenal, Sultan Mansur. 	 درڤد ڤراوقنڽ، داڤتله دكتاهوءي بهاوا للاكي توا ايت مروڤاكن ڤمرينته سموتر ڤوتيه يڠ تركنل، سلطان منصور.
Dia dan dua kakanda seperguruan menurunkan sembah masing-masing. 	 دي دان دوا ككندا سڤرڬوروان منورونكن سمبه ماسيڠ٢.
Adiwaja mengangkat kepala. 	 اديواج مڠڠكت كڤالا.
Sultan Mansur ditemani hanya seorang pendekar yang kelihatan masih hijau. 	 سلطان منصور دتماني هاڽ سأورڠ ڤنديكر يڠ كليهتن ماسيه هيجاو.
Hampir sahaja mereka menyangka bahawa pendekar itu seorang perempuan. 	 همڤير سهاج مريک مڽڠک بهاوا ڤنديكر ايت سأورڠ ڤرمڤوان.
Pendekar muda itu sekadar melemparkan senyuman kepada mereka. 	 ڤنديكر مودا ايت سقدر مليمڤركن سڽومن كڤد مريک.
Wah, semua sudah dewasa. 	 واه، سموا سوده ديواس.
Sultan Mansur memerhatikan kakanda-kakanda seperguruannya sambil menepuk-nepuk mesra bahu bahu mereka, sebelum pandangan sultan itu beralih kepadanya. 	 سلطان منصور ممرهاتيكن ككندا٢ سڤرڬوروانڽ سمبيل منڤوق-نڤوق مسرا باهو باهو مريک، سبلوم ڤندڠن سلطان ايت براليه كڤدڽ.
Ah, mengapa yang satu lagi sudah bertukar menjadi lebih muda? Awal 20-an? Lelaki tua itu mengurut janggutnya. 	 اه، مڠاڤ يڠ ساتو لاڬي سوده برتوكر منجادي لبيه مودا؟ اول 20-ان؟ للاكي توا ايت مڠوروت جڠڬوتڽ.
Adiwaja dan dua kakanda seperguruannya sama-sama ketawa kecil. 	 اديواج دان دوا ككندا سڤرڬوروانڽ سام٢ كتاوا كچيل.
Pastinya Sultan Mansur sedang bercanda berkenaan ketiadaan kakanda sulung mereka. 	 ڤستيڽ سلطان منصور سدڠ برچندا بركناءن كتيادائن ككندا سولوڠ مريک.
Bermakna, Sultan Mansur pernah ke mari dan mengenali anak-anak murid Adiwaja. 	 برمعنا، سلطان منصور ڤرنه كماري دان مڠنالي انق٢ موريد اديواج.
Apakah engkau satu-satunya yang hidup daripada peristiwa hitam di Perkampungan Gapura? Wajah ceria Sultan Mansur bertukar sedikit durja, bagai mendung berarak menghilangkan cerahnya langit. 	 اڤاكه اڠكاو ساتو-ساتوڽ يڠ هيدوڤ درڤد ڤريستيوا هيتم دڤركامڤوڠن ڬاڤورا؟ واجه چريا سلطان منصور برتوكر  سديكيت دورجا، باڬاي مندوڠ برارق مڠهيلڠكن چرهڽ لاڠيت.
Kedua-dua tangan sultan itu menyentuh kedua-dua bahunya. 	 كدوا-دوا تاڠن سلطان ايت مڽنتوه كدوا-دوا باهوڽ.
Ampun, tuanku. 	 امڤون، توانكو.
Benar. 	 بنر.
Patik satu-satunya yang masih hidup. 	 ڤاتيق ساتو-ساتوڽ يڠ ماسيه هيدوڤ.
Dia mengangkat sembah sekali lagi. 	 دي مڠڠكت سمبه سكالي لاڬي.
Tangan Sultan Mansur menyentuh tangannya lalu diturunkan. 	 تاڠن سلطان منصور مڽنتوه تاڠنڽ لالو دتورونكن.
Sultan itu menggeleng dengan mata yang berkaca. 	 سلطان ايت مڠڬيليڠ دڠن مات يڠ بركاچ.
Sehingga hari ini aku masih merasai kehilangan perwira-perwiraku. 	 سهيڠݢ هاري اين اكو ماسيه مراساءي كهيلڠن ڤرويرا-ڤرويراكو.
Ketiadaan mereka, benar-benar melemahkan Semutar Putih. 	 كتياداءن مريک، بنر٢ ملمهكن سموتر ڤوتيه.
Entah mengapa, dia sendiri mula diserang sebak. 	 انته مڠاڤ، دي سنديري مولا دسرڠ سبق.
Sedekad di pergunungan ini, disibukkan oleh latihan Adiwaja, dididik dengan penyucian jiwa, dan diiringi kemesraan dua kakanda seperguruan, membuat dia sembuh daripada kesumat terhadap Jagat Suci. 	 سديكد دڤرڬونوڠن اين، دسيبوقكن اوليه لاتيهن اديواج، ديديديق دڠن ڤڽوچين جيوا، دان دإيريڠي كمسراءن دوا ككندا سڤرڬوروان، ممبوات دي سمبوه درڤد كسومت ترهادڤ جاڬت سوچي.
Kepedihan akibat kehilangan dan rasa bersalah yang melampau mula menghurungi diri. 	 كڤديهن عاقبة كهيلڠن دان راس برساله يڠ ملمڤاو مولا مڠهوروڠي ديري.
Keinginan untuk menumbangkan Jagat Suci tidak pernah mati. 	 كإيڠينن اونتوق منومبڠكن جاڬت سوچي تيدق ڤرنه ماتي.
Namun, dendam bukan lagi matlamatnya. 	 نامون، دندم بوكن لاڬي متلامتڽ.
Sultan Mansur menggeleng lalu menyentuh pipinya yang berparut. 	 سلطان منصور مڠڬيليڠ لالو مڽنتوه ڤيڤيڽ يڠ برڤاروت.
Ampunkan aku wahai budak. 	 امڤونكن اكو واهاي بودق.
Dia pantas menggeleng. 	 دي ڤانتس مڠڬيليڠ.
Segera menunduk dan mengangkat sembah. 	 سڬرا منوندوق دان مڠڠكت سمبه.
Tuanku, akulah yang sepatutnya meminta ampun. 	 توانكو، اكوله يڠ سڤاتوتڽ ممينتا امڤون.
Aku antara yang terlibat membebaskan Jagat durjana itu!  Namun kemudian dagunya diangkat jari telunjuk Sultan Mansur. 	 اكو انتارا يڠ ترليبت ممبيبسكن جاڬت دورجان ايت!  نامون كمودين داڬوڽ دأڠكت جاري تلونجوق سلطان منصور.
Pandangan mereka berdua bertembung. 	 ڤندڠن مريک بردوا برتمبوڠ.
Jangan biarkan peristiwa hitam itu menghitamkan hatimu, budak. 	 جاڠن بياركن ڤريستيوا هيتم ايت مڠهيتمكن هاتيمو، بودق.
Lembut bebola mata Sultan Mansur menatapnya. 	 لمبوت ببولا مات سلطان منصور مناتڤڽ.
Sepi mengisi jeda antara mereka. 	 سڤي مڠيسي جيدا انتارا مريک.
Hanya bisikan angin yang memenuhi suasana. 	 هاڽ بيسيكن اڠين يڠ ممنوهي سواسان.
Tuanku, apa hajat tuanku ke mari? Adiwaja membawa perbualan kepada mauduk yang utama. 	 توانكو، اڤ حاجة توانكو كماري؟ اديواج ممباوا ڤربوالن كڤد موضوع يڠ اوتام.
Gurunya mula berjalan bagai mengiringi Sultan Mansur dan pendekar muda ke terataknya. 	 ڬوروڽ مولا برجالن باڬاي مڠيريڠي سلطان منصور دان ڤنديكر مودا كتراتقڽ.
Dia bersama-sama dua kakanda seperguruan mengekori sekitar dua depa, sebagai tanda sopan dan penghormatan. 	 دي برساما-سام دوا ككندا سڤرڬوروان مڠيكوري سكيتر دوا دڤا، سباڬاي تندا سوڤن دان ڤڠحرمتن.
Pasti telah sampai khabar kepadamu akan perkembangan terbaru Nusantara. 	 ڤستي تله سمڤاي خبر كڤدمو اكن ڤركمبڠن تربارو نوسنتارا.
Sultan Mansur bersuara. 	 سلطان منصور برسوارا.
Perlahan sahaja, bagai menyembunyikan kesedihan. 	 ڤرلاهن سهاج، باڬاي مڽمبوڽيكن كسديهن.
Benar. 	 بنر.
Jagat Suci telah menewaskan kerajaan-kerajaan di utara. 	 جاڬت سوچي تله منيواسكن كراجاءن٢ دأوتارا.
Sekebun Serendah tumbang khabarnya. 	 سكبون سرنده تومبڠ خبرڽ.
Demikian Gangga Negara. 	 دمكين ڬڠݢ نڬارا.
Khabar itu telah sampai kepadaku. 	 خبر ايت تله سمڤاي كڤدكو.
Menjadi kesedihan hati ini apabila patik tidak mampu membantu menghalang semua itu daripada berlaku. 	 منجادي كسديهن هاتي اين اڤابيلا ڤاتيق تيدق ممڤو ممبنتو مڠهالڠ سموا ايت درڤد برلاكو.
Jangan begitu, Adiwaja. 	 جاڠن بڬيتو، اديواج.
Engkau telah berkorban banyak dan menjadi sebab Allah memberikan kita keamanan selama tiga dekad lamanya. 	 اڠكاو تله برقربان باڽق دان منجادي سبب الله ممبريكن كيت كأمانن سلاما تيݢ ديكد لاماڽ.
Entah berapa dekad lagi mendung akan menaungi Nusantara. 	 انته براڤ ديكد لاڬي مندوڠ اكن مناءوڠي نوسنتارا.
Mendung akan berlalu. 	 مندوڠ اكن برلالو.
Mungkin juga terlebih dahulu menurunkan hujan yang menyuburkan bumi dan memberikan manfaat yang lebih besar kepada kehidupan. 	 موڠكين جوݢ ترلبيه دهولو منورونكن هوجن يڠ مڽوبوركن بومي دان ممبريكن منفعة يڠ لبيه بسر كڤد كهيدوڤن.
Bagaimana kalau hujan itu menyebabkan bah?  Semua itu akan berlalu jua akhirnya. 	 باڬايمان كالاو هوجن ايت مڽببكن به؟  سموا ايت اكن برلالو جوا اخيرڽ.
Putaran kehidupan. 	 ڤوترن كهيدوڤن.
Tiada ujian kekal, demikian tiada nikmat yang kekal. 	 تياد اوجين ككل، دمكين تياد نعمت يڠ ككل.
Dunia memang medan ujian. 	 دنيا ميمڠ ميدن اوجين.
Maka, ketika menerima anugerah kita bersyukur, saat ditimpa musibah kita bersabar. 	 مک، كتيک منريما انوڬره كيت برشكور، ساعت دتيمڤا مصيبة كيت برصبر.
Adiwaja terangguk-angguk. 	 اديواج تراڠڬوق-اڠڬوق.
Dia yang mendengar perbualan itu kagum dengan hikmah Sultan Mansur. 	 دي يڠ مندڠر ڤربوالن ايت كاڬوم دڠن حكمه سلطان منصور.
Walau keadaan nampak semakin tidak menyebelahi Semutar Putih, memandangkan dengan runtuhnya Gangga Negara dan Sekebun Serendah, kerajaan Semutar Putih akan lebih terdedah kepada ancaman Jagat Suci. 	 والاو كأداءن نمڤق سماكين تيدق مڽبلهيڽ سموتر ڤوتيه، ممندڠكن دڠن رونتوهڽ ڬڠݢ نڬارا دان سكبون سرنده، كراجاءن سموتر ڤوتيه اكن لبيه تردده كڤد انچمن جاڬت سوچي.
Sultan Mansur tidak kelihatan resah gelisah. 	 سلطان منصور تيدق كليهتن رسه ڬليسه.
Bahkan, mampu menenangkan pula Adiwaja, yang selama ini dikenalinya sebagai orang yang tenang dan penuh berilmu!  Ini menjadikan dia memasang telinga dengan lebih khusyuk terhadap perbualan mereka. 	 بهكن، ممڤو مننڠكن ڤولا اديواج، يڠ سلاما اين دكنليڽ سباڬاي اورڠ يڠ تنڠ دان ڤنوه برعلمو!  اين منجاديكن دي مماسڠ تليڠا دڠن لبيه خشوع ترهادڤ ڤربوالن مريک.
Mereka tiba di teratak Adiwaja. 	 مريک تيبا دتراتق اديواج.
Gurunya mempersilakan Sultan Mansur naik. 	 ڬوروڽ ممڤرسيلاكن سلطان منصور ناءيق.
Mereka berdua bersila di anjung, sementara dia, dua kakanda seperguruan dan pendekar muda yang mengiringi Sultan Mansur berdiri di luar teratak, memerhatikan dua insan berumur itu berbicara. 	 مريک بردوا برسيلا دأنجوڠ، سمنتارا دي، دوا ككندا سڤرڬوروان دان ڤنديكر مودا يڠ مڠيريڠي سلطان منصور برديري دلوار تراتق، ممرهاتيكن دوا انسان برعمور ايت بربيچارا.
Akhirnya keputusan Sekebun Serendah dan Gangga Negara untuk tidak bersatu dengan Semutar Putih bagi menghadapi Jagat Suci, bukan sahaja gagal membuatkan mereka terhindar daripada menjadi sasaran, bahkan mereka terlebih dahulu dijatuhkan. 	 اخيرڽ كڤوتوسن سكبون سرنده دان ڬڠݢ نڬارا اونتوق تيدق برساتو دڠن سموتر ڤوتيه باڬي مڠهادڤي جاڬت سوچي، بوكن سهاج ڬاڬل ممبواتكن مريک ترهيندر درڤد منجادي ساسرن، بهكن مريک ترلبيه دهولو دجاتوهكن.
Adiwaja menalakan pandangan ke luar, seakan dia mampu melihat. 	 اديواج منالاكن ڤندڠن كلوار، سأكن دي ممڤو مليهت.
Sultan Mansur pula dilihat terus-menerus mengurut janggut putihnya sambil terangguk-angguk. 	 سلطان منصور ڤولا دليهت تروس-منروس مڠوروت جڠڬوت ڤوتيهڽ سمبيل تراڠڬوق-اڠڬوق.
Itulah ralatnya aku. 	 ايتله رالتڽ اكو.
Benar-benar aku menyangka Jagat akan menyasarkan Semutar Putih terlebih dahulu. 	 بنر٢ اكو مڽڠک جاڬت اكن مڽاسركن سموتر ڤوتيه ترلبيه دهولو.
Rupa-rupanya, dengan hilangnya kesatuan antara Kerajaan-Kerajaan Semenanjung, dia melebarkan cengkaman ke Sekebun Serendah dan Gangga Negara, lantas meruntuhkan mereka. 	 روڤا-روڤاڽ، دڠن هيلڠڽ كساتوان انتارا كراجاءن٢ سمننجوڠ، دي مليبركن چڠكمن كسكبون سرنده دان ڬڠݢ نڬارا، لنتس مرونتوهكن مريک.
Jagat dengan permainannya. 	 جاڬت دڠن ڤرماءيننڽ.
Aku mendapat khabar sihirnya bertambah hebat berbanding sebelum ini, Tuanku. 	 اكو منداڤت خبر سيحيرڽ برتمبه هيبت بربنديڠ سبلوم اين، توانكو.
Dia sekarang boleh menyembuhkan banyak penyakit. 	 دي سكارڠ بوليه مڽمبوهكن باڽق ڤڽاكيت.
Terlalu ramai murtad dan menyembahnya. 	 ترلالو راماي مرتد دان مڽمبهڽ.
Beberapa daerah Semutar Putih, terutama yang bersempadan dengan kerajaannya, melancarkan pemberontakan dan rela hati berpisah dengan kita. 	 ببراڤ داءيره سموتر ڤوتيه، تراوتام يڠ برسمڤادن دڠن كراجاءنڽ، ملنچركن ڤمبرونتقن دان ريلا هاتي برڤيسه دڠن كيت.
Mereka telah pun menjadi sebahagian daripada Indera Kayangan. 	 مريک تله ڤون منجادي سبهاڬين درڤد ايندرا كايڠن.
Jagat Suci dianggap bagaikan dewata dari langit. 	 جاڬت سوچي دأڠڬڤ باڬايكن ديواتا دري لاڠيت.
Sultan Mansur menggeleng. 	 سلطان منصور مڠڬيليڠ.
Itu semua hanya kepalsuan. 	 ايت سموا هاڽ كڤلسوان.
Sihir yang menyesatkan. 	 سيحير يڠ مڽستكن.
Jagat Suci juga tidak lagi bersendirian. 	 جاڬت سوچي جوݢ تيدق لاڬي برسنديرين.
Mungkin dia belajar daripada kesilapan lalu. 	 موڠكين دي بلاجر درڤد كسيلاڤن لالو.
Khabarnya, dia telah mengumpulkan beberapa ahli sihir berkuasa menjadi konco-konconya. 	 خبرڽ، دي تله مڠومڤولكن ببراڤ اهلي سيحير بركواس منجادي كونچو-كونچوڽ.
Ada yang datang dari Majapahit khabarnya. 	 اد يڠ داتڠ دري مجاڤاهيت خبرڽ.
Tetapi rata-rata tidak didedahkan kepada awam. 	 تتاڤي رات٢ تيدق دددهكن كڤد عوام.
Adiwaja terangguk-angguk. 	 اديواج تراڠڬوق-اڠڬوق.
Khabar yang sama telah sampai kepadaku juga. 	 خبر يڠ سام تله سمڤاي كڤدكو جوݢ.
Nafas meluru keluar dari rongga. 	 نفس ملورو كلوار دري روڠݢ.
Bermakna dia semakin sukar untuk ditangani. 	 برمعنا دي سماكين سوكر اونتوق دتاڠني.
Dia dapat melihat raut wajah Adiwaja dan Sultan Mansur sama-sama durja. 	 دي داڤت مليهت راءوت واجه اديواج دان سلطان منصور سام٢ دورجا.
Aku tahu engkau berasa terbeban atas berita-berita yang aku bualkan, tetapi aku perlu menambah dengan satu berita buruk. 	 اكو تاهو اڠكاو براس ترببن اتس بريتا٢ يڠ اكو بوالكن، تتاڤي اكو ڤرلو منمبه دڠن ساتو بريتا بوروق.
Kepala Adiwaja terangkat. 	 كڤالا اديواج تراڠكت.
Bagaikan dia benar-benar dapat melihat Sultan Mansur. 	 باڬايكن دي بنر٢ داڤت مليهت سلطان منصور.
Aku sekarang di ambang ajal. 	 اكو سكارڠ دأمبڠ اجل.
Pada usiaku ini, aku telah mendapat penyakit yang tidak diketahui puncanya. 	 ڤد اوسياكو اين، اكو تله منداڤت ڤڽاكيت يڠ تيدق دكتاهوءي ڤونچاڽ.
Tabib istana menjangkakan aku akan mangkat dua atau tiga purnama lagi. 	 طبيب ايستان منجڠكاكن اكو اكن مڠكت دوا اتاو تيݢ ڤورنام لاڬي.
Berita itu turut membuatkan dua kakanda seperguruannya tersentak. 	 بريتا ايت توروت ممبواتكن دوا ككندا سڤرڬوروانڽ ترسنتق.
Dia sendiri terkejut. 	 دي سنديري تركجوت.
Sudah berapa lama?  Sekitar setahun yang lalu. 	 سوده براڤ لاما؟  سكيتر ستاهون يڠ لالو.
Mungkinkah sihir yang dihantar oleh Jagat?  Dia dapat melihat dahi Adiwaja berkerut. 	 موڠكينكه سيحير يڠ دهنتر اوليه جاڬت؟  دي داڤت مليهت داهي اديواج بركروت.
Biarlah aku memeriksanya, tuanku. 	 بيارله اكو ممريقساڽ، توانكو.
Mungkin. 	 موڠكين.
Hampir sahaja Adiwaja bangkit daripada sila jika Sultan Mansur tidak menghalang dengan meletakkan tangan ke atas lutut Adiwaja. 	 همڤير سهاج اديواج بڠكيت درڤد سيلا جک سلطان منصور تيدق مڠهالڠ دڠن ملتقكن تاڠن كأتس لوتوت اديواج.
Bertenang, Adiwaja. 	 برتنڠ، اديواج.
Aku sentiasa amalkan Tiga Qul dan Ayatul Qursi sebagai usaha mendinding diri daripada sebarang keburukan syaitan dan manusia. 	 اكو سنتياس عملكن تيݢ قول دان ايات كرسي سباڬاي اوسها مندينديڠ ديري درڤد سبارڠ كبوروقن شيطان دان ماءنسي.
Alhamdulillah, aku yakin ini bukan sihir. 	 الحمد لله، اكو يقين اين بوكن سيحير.
Tambahan, aku memang sudah terlalu tua. 	 تمبهن، اكو ميمڠ سوده ترلالو توا.
Lupakah dikau aku dua dekad lebih berusia berbanding engkau, sahabatku. 	 لوڤاكه دكاو اكو دوا ديكد لبيه براوسيا بربنديڠ اڠكاو، صحابتكو.
Adiwaja duduk semula. 	 اديواج دودوق سمولا.
Jelas, dia ralat dengan berita itu. 	 جلس، دي رالت دڠن بريتا ايت.
Sebagaimana engkau tahu, anakanda sulungku tidak mahu naik takhta demi mengejar apa yang dia mahu kejari. 	 سباڬايمان اڠكاو تاهو، انقندا سولوڠكو تيدق ماهو ناءيق تختا دمي مڠجر اڤ يڠ دي ماهو كجري.
Apakah engkau mahu aku memujuknya? Aku akan mengheretnya pulang jika itu yang tuanku arahkan. 	 اڤاكه اڠكاو ماهو اكو مموجوقڽ؟ اكو اكن مڠهيريتڽ ڤولڠ جک ايت يڠ توانكو ارهكن.
Tegas nada suara Adiwaja. 	 تڬس نادا سوارا اديواج.
Sultan Mansur ketawa kecil. 	 سلطان منصور كتاوا كچيل.
Menggeleng sambil mengurut janggut putihnya. 	 مڠڬيليڠ سمبيل مڠوروت جڠڬوت ڤوتيهڽ.
Beberapa kali menarik nafas dalam-dalam kemudian melepaskannya. 	 ببراڤ كالي مناريق نفس دالم٢ كمودين ملڤسكنڽ.
Engkau sahabatku yang baik, Adiwaja. 	 اڠكاو صحابتكو يڠ باءيق، اديواج.
Biarlah anakandaku itu mengejar apa yang mahu dikejarnya. 	 بيارله انقنداكو ايت مڠجر اڤ يڠ ماهو دكجرڽ.
Moga dia bertemu jalan yang hakiki. 	 موک دي برتمو جالن يڠ حقيقي.
Dia lemas dalam pencariannya. 	 دي لمس دالم ڤنچرينڽ.
Sultan Mansur terangguk-angguk. 	 سلطان منصور ترڠڬوق-اڠڬوق.
Jadi, yang tinggal hanyalah Mahmud. 	 جادي، يڠ تيڠڬل هاڽله محمود.
Dukacitanya, Mahmud membesar saat aku sibuk menguruskan Semutar Putih bagi menghadapi kebangkitan kedua Jagat Suci. 	 دوكچيتاڽ، محمود ممبسر ساعت اكو سيبوق مڠوروسكن سموتر ڤوتيه باڬي مڠهادڤي كبڠكيتن كدوا جاڬت سوچي.
Untuk itu, hubungan aku dengannya tidaklah serapat mana. 	 اونتوق ايت، هوبوڠن اكو دڠنڽ تيدقله سراڤت مان.
Dia pula sering memberontak terhadapku. 	 دي ڤولا سريڠ ممبرونتق ترهادڤكو.
Dengan cara membelakangi ajaran-ajaran Islam dan hidup dalam kemungkaran. 	 دڠن چارا ممبلاكڠي اجرن٢ إسلام دان هيدوڤ دالم كموڠكرن.
Adiwaja menggeleng. 	 اديواج مڠڬيليڠ.
Bagaimana. 	 باڬايمان.
Dia gemar menyusup ke Indera Kayangan dan mendapatkan hiburan di sana. 	 دي ڬمر مڽوسوڤ كإيندرا كايڠن دان منداڤتكن هيبورن دسان.
Sultan Mansur melepaskan nafas panjang. 	 سلطان منصور ملڤسكن نفس ڤنجڠ.
Jelas, wajahnya beriak kecewa tetapi cuba ditebatnya dengan senyuman tawar. 	 جلس، واجهڽ برياق كچيوا تتاڤي چوبا دتبتڽ دڠن سڽومن تاور.
Aku hanya mampu menyalahkan diri sendiri. 	 اكو هاڽ ممڤو مڽالهكن ديري سنديري.
Aku terlalu sibuk menguruskan umat hingga terlupa anakanda sendiri. 	 اكو ترلالو سيبوق مڠوروسكن اومت هيڠݢ ترلوڤا انقندا سنديري.
Padahal, aku patut sedar yang dia memerlukan ayahandanya. 	 ڤدحال، اكو ڤاتوت سدر يڠ دي ممرلوكن ايهنداڽ.
Bondanya telah tiada semenjak dia lahir. 	 بونداڽ تله تياد سمنجق دي لاهير.
Ummah berhadapan ancaman besar. 	 اومة برهادڤن انچمن بسر.
Ayahandanya berusaha keras agar umat ini masih hidup dan selamat!  Tetapi dia sahajalah yang ada. 	 ايهنداڽ براوسها كراس اڬر اومت اين ماسيه هيدوڤ دان سلامت!  تتاڤي دي سهاجله يڠ اد.
Memandangkan anakanda sulungku tidak mahu naik takhta, maka hak itu akan pergi kepada Mahmud selagi anakanda sulungku menolaknya. 	 ممندڠكن انقندا سولوڠكو تيدق ماهو ناءيق تختا، مک حق ايت اكن ڤرڬي كڤد محمود سلاڬي انقندا سولوڠكو منولقڽ.
Jadi. 	 جادي.
Adiwaja tidak menyempurnakan kalam. 	 اديواج تيدق مڽمڤورناكن كلام.
Sultan Mansur melayarkan pandangan ke halaman. 	 سلطان منصور ملايركن ڤندڠن كهلامن.
Pandangan sultan itu ditebarkan kepada dia dan dua kakanda seperguruannya. 	 ڤندڠن سلطان ايت دتيبركن كڤد دي دان دوا ككندا سڤرڬوروانڽ.
Jadi, sudah tiba masanya aku menuntut kembali anak-anak ini. 	 جادي، سوده تيبا ماسڽ اكو منونتوت كمبالي انق٢ اين.
Mereka perlu pulang untuk mendampingi Kerajaan Semutar Putih berhadapan ancaman Jagat Suci. 	 مريک ڤرلو ڤولڠ اونتوق مندمڤيڠي كراجاءن سموتر ڤوتيه برهادڤن انچمن جاڬت سوچي.
Sultan Mansur melemparkan senyuman kepada mereka. 	 سلطان منصور مليمڤركن سڽومن كڤد مريک.
Dia dapat melihat mata dua kakanda seperguruannya membulat besar. 	 دي داڤت مليهت مات دوا ككندا سڤرڬوروانڽ ممبولت بسر.
Terus kedua-duanya mengangkat sembah. 	 تروس كدوا-دواڽ مڠڠكت سمبه.
Ampun tuanku, beribu-ribu ampun, hajat tuanku besar dan berat, tetapi patik akan mengusungnya di bahu dan jemala patik dengan penuh hormat dan takzim. 	 امڤون توانكو، بريبو-ريبو امڤون، حاجة توانكو بسر دان برت، تتاڤي ڤاتيق اكن مڠوسوڠڽ دباهو دان جمالا ڤاتيق دڠن ڤنوه حرمت دان تعظيم.
Ampun, tuanku!  Jebat tersenyum penuh keterujaan sambil memandang dirinya. 	 امڤون، توانكو!  جبت ترسڽوم ڤنوه كتروجاءن سمبيل ممندڠ ديريڽ.
Dia hanya tersengih. 	 دي هاڽ ترسڠيه.
Budak, mengapa engkau tidak mengangkat sembah yang sama? Aku maksudkan termasuk engkau. 	 بودق، مڠاڤ اڠكاو تيدق مڠڠكت سمبه يڠ سام؟ اكو مقصودكن ترماسوق اڠكاو.
Matanya membulat. 	 ماتڽ ممبولت.
Tergesa-gesa dia mengangkat sembah. 	 ترڬسا-ڬسا دي مڠڠكت سمبه.
Ampun, tuanku. 	 امڤون، توانكو.
Patik masih baru dan terlalu muda. 	 ڤاتيق ماسيه بارو دان ترلالو مودا.
Sultan Mansur ketawa. 	 سلطان منصور كتاوا.
Kasturi itu lebih muda daripadamu. 	 كستوري ايت لبيه مودا درڤدمو.
Dia berani menyahut amanah ini demi perjuangan di atas jalan-Nya. 	 دي براني مڽاهوت امانه اين دمي ڤرجواڠن دأتس جالنڽ.
Ini jalan perjuangan yang mulia di sisi Allah, wahai budak. 	 اين جالن ڤرجواڠن يڠ موليا دسيسي الله، واهاي بودق.
Sultan itu menunjuk kepada pendekar muda yang berdiri bersama mereka. 	 سلطان ايت منونجوق كڤد ڤنديكر مودا يڠ برديري برسام مريک.
Ampun, tuanku. 	 امڤون، توانكو.
Jika demikian titah tuanku, akan patik. 	 جک دمكين تيته توانكو، اكن ڤاتيق.
Tuanku. 	 توانكو.
Suara Adiwaja menghalang dirinya daripada menyempurnakan kalam. 	 سوارا اديواج مڠهالڠ ديريڽ درڤد مڽمڤورناكن كلام.
Dia biarlah kekal bersamaku. 	 دي بيارله ككل برسامكو.
Sultan Mansur mengerutkan dahi. 	 سلطان منصور مڠروتكن داهي.
Dia ada kelebihan tersendiri yang aku berhajat untuk mengasahnya lagi. 	 دي اد كلبيهن ترسنديري يڠ اكو برحاجة اونتوق مڠاسهڽ لاڬي.
Jika tuanku izinkan. 	 جک توانكو ايذينكن.
Ampun, tuanku. 	 امڤون، توانكو.
Adiwaja menundukkan sedikit kepalanya. 	 اديواج منوندوقكن سديكيت كڤالاڽ.
Adiwaja, sahabatku. 	 اديواج، صحابتكو.
Permintaan engkau akan sentiasa aku tunaikan. 	 ڤرمينتاءن اڠكاو اكن سنتياس اكو تونايكن.
Angkat kepalamu. 	 اڠكت كڤالامو.
Sultan Mansur menyentuh bahu gurunya. 	 سلطان منصور مڽنتوه باهو ڬوروڽ.
Dia menurunkan sembahan. 	 دي منورونكن سمبهن.
Agak terkejut dengan permintaan Adiwaja, tetapi dapat memahaminya. 	 اڬق تركجوت دڠن ڤرمينتاءن اديواج، تتاڤي داڤت ممهميڽ.
Berbanding dua kakanda seperguruan, dia masih banyak lagi perlu belajar. 	 بربنديڠ دوا ككندا سڤرڬوروان، دي ماسيه باڽق لاڬي ڤرلو بلاجر.
Matanya melirik ke arah Kasturi. 	 ماتڽ مليريق كأره كستوري.
Pendekar muda itu pasti amat handal. 	 ڤنديكر مودا ايت ڤستي امت هندل.
Pada usia sedemikian sudah ditugaskan untuk mengiringi Sultan Mansur berseorangan. 	 ڤد اوسيا سدميكين سوده دتوڬسكن اونتوق مڠيريڠي سلطان منصور برسأورڠن.
Tanda Sultan Mansur amat mempercayainya. 	 تندا سلطان منصور امت ممڤرچاياءيڽ.
Dalam diam, dia cukup kagum dengan pendekar muda itu dan mahu mencontohinya. 	 دالم ديام، دي چوكوڤ كاڬوم دڠن ڤنديكر مودا ايت دان ماهو منچونتوهيڽ.
Perlahan-lahan Sultan Mansur bangkit daripada silanya. 	 ڤرلاهن-لاهن سلطان منصور بڠكيت درڤد سيلاڽ.
Adiwaja melakukan hal yang sama. 	 اديواج ملاكوكن حال يڠ سام.
Dua sudah banyak. 	 دوا سوده باڽق.
Aku yakin mereka akan memberikan kelebihan besar kepada Semutar Putih sebagai laksamana. 	 اكو يقين مريک اكن ممبريكن كلبيهن بسر كڤد سموتر ڤوتيه سباڬاي لقسامان.
Sultan Mansur kemudian turun dari beranda, diekori Adiwaja. 	 سلطان منصور كمودين تورون دري برندا، دإيكوري اديواج.
Tambahan pula barisan laksamana yang sebelum ini sudah lanjut-lanjut usia mereka. 	 تمبهن ڤولا باريسن لقسامان يڠ سبلوم اين سوده لنجوت٢ اوسيا مريک.
Berhadapan ancaman Jagat, kita perlukan orang muda. 	 برهادڤن انچمن جاڬت، كيت ڤرلوكن اورڠ مودا.
Kalian berdua, pergilah berkemas. 	 كالين بردوا، ڤرڬيله بركمس.
Harinya telah tiba. 	 هاريڽ تله تيبا.
Ikutlah tuanku pulang. 	 ايكوتله توانكو ڤولڠ.
Baik, tok guru!  Kedua-dua kakanda seperguruannya mengangkat sembah. 	 باءيق، توق ڬورو!  كدوا-دوا ككندا سڤرڬوروانڽ مڠڠكت سمبه.
Selepas itu, Jebat menepuk bahunya sambil ketawa girang. 	 سلڤس ايت، جبت منڤوق باهوڽ سمبيل كتاوا ڬيرڠ.
Kami akan menanti engkau di istana, budak!   Engkau perlu berlatih dengan lebih keras tahu? Kami tiada untuk tengok-tengokkan engkau. 	 كامي اكن مننتي اڠكاو دإيستان، بودق!  اڠكاو ڤرلو برلاتيه دڠن لبيه كراس تاهو؟ كامي تياد اونتوق تيڠوق-تيڠوقكن اڠكاو.
Rambutnya diramas-ramas kakanda seperguruan yang satu lagi. 	 رمبوتڽ درامس-رامس ككندا سڤرڬوروان يڠ ساتو لاڬي.
Dia hanya tersengih-sengih. 	 دي هاڽ ترسڠيه-سڠيه.
Kedua-dua kakandanya itu menghilang di dalam teratak. 	 كدوا-دوا ككنداڽ ايت مڠهيلڠ ددالم تراتق.
Semoga kehadiran mereka memperkasa lagi Semutar Putih, tuanku. 	 سموݢ كحاضيرن مريک ممڤركاس لاڬي سموتر ڤوتيه، توانكو.
Adiwaja bersuara. 	 اديواج برسوارا.
Insya-Allah. 	 إن شاء الله.
Tun Nirmala sudah tidak sabar untuk menerima mereka. 	 تون نيرمالا سوده تيدق صبر اونتوق منريما مريک.
Mamanda Bendahara kita itu terlalu banyak akalnya untuk memperkasa kerajaan kita pada saat-saat mehnah ini. 	 ممندا بنداهارا كيت ايت ترلالو باڽق عقلڽ اونتوق ممڤركاس كراجاءن كيت ڤد ساعت٢ مهنه اين.
Kirimkan salamku kepada Adinda Nirmala. 	 كيريمكن سلامكو كڤد اديندا نيرمالا.
Insya-Allah. 	 إن شاء الله.
Akan aku sampaikan. 	 اكن اكو سمڤايكن.
Mereka berdua kemudian mengunci diri daripada bicara. 	 مريک بردوا كمودين مڠونچي ديري درڤد بيچارا.
Manakala dia dan Kasturi kekal membatu. 	 مانكالا دي دان كستوري ككل ممباتو.
Sempat kicauan burung mencelah kesepian itu. 	 سمڤت كيچاوان بوروڠ منچله كسڤين ايت.
Yang terakhir, Adiwaja sahabatku. 	 يڠ تراخير، اديواج صحابتكو.
Ya, tuanku?  Izinkan aku kembali ke sini dalam dua atau tiga minggu lagi. 	 يا، توانكو؟  إيذينكن اكو كمبالي كسيني دالم دوا اتاو تيݢ ميڠڬو لاڬي.
Tuanku sentiasa dialu-alukan di sini. 	 توانكو سنتياس دألو-الوكن دسيني.
Apa yang perlu minta izinnya? Adiwaja tersengih. 	 اڤ يڠ ڤرلو مينتا ايذينڽ؟ اديواج ترسڠيه.
Aku mahu menghabiskan sisa hidupku di sini dan disemadikan di sini. 	 اكو ماهو مڠهابيسكن سيسا هيدوڤكو دسيني دان دسماديكن دسيني.
Dia sendiri terkejut mendengar kata-kata sultan itu. 	 دي سنديري تركجوت مندڠر كات٢ سلطان ايت.
Demikian Adiwaja, jelas terperanjat. 	 دمكين اديواج، جلس ترڤرنجت.
Biarlah hari-hari terakhirku, aku pulang dengan tenang menghadap Allah. 	 بيارله هاري٢ تراخيركو، اكو ڤولڠ دڠن تنڠ مڠهادڤ الله.
Ini juga akan menunjukkan kepada rakyat bahawa aku yakin akan penggantiku, walau engkau sendiri tahu betapa resahnya jiwaku. 	 اين جوݢ اكن منونجوقكن كڤد رعيت بهاوا اكو يقين اكن ڤڠڬنتيكو، والاو اڠكاو سنديري تاهو بتاڤ رسهڽ جيواكو.
Tetapi aku tidak mahu rakyat beranggapan seperti itu. 	 تتاڤي اكو تيدق ماهو رعيت برأڠڬڤن سڤرتي ايت.
Aku mahu mereka tenang di tangan Mahmud. 	 اكو ماهو مريک تنڠ دتاڠن محمود.
Untuk itu, aku akan menyerahkan takhta lebih awal. 	 اونتوق ايت، اكو اكن مڽرهكن تختا لبيه اول.
Sebelum ajal menjemputku. 	 سبلوم اجل منجمڤوتكو.
Selebihnya, tuanku akan serahkan kepada Adinda Nirmala?  Sultan Mansur mengangguk dan tersenyum sambil mengurut janggut putihnya. 	 سلبيهڽ، توانكو اكن سراهكن كڤد اديندا نيرمالا؟  سلطان منصور مڠڠڬوق دان ترسڽوم سمبيل مڠوروت جڠڬوت ڤوتيهڽ.
Ah, yakinlah dia telah bersedia. 	 اه، يقينله دي تله برسديا.
Sultan Mansur dan Adiwaja sama-sama tertawa. 	 سلطان منصور دان اديواج سام٢ ترتاوا.
Dia melihat hubungan dua manusia di hadapannya dengan penuh kekaguman. 	 دي مليهت هوبوڠن دوا ماءنسي دهادڤنڽ دڠن ڤنوه ككاڬومن.
Kemudian, dua kakanda seperguruannya keluar dari teratak Adiwaja. 	 كمودين، دوا ككندا سڤرڬوروانڽ كلوار دري تراتق اديواج.
Tok guru, tuanku, kami telah bersedia. 	 توق ڬورو، توانكو، كامي تله برسديا.
Jebat teruja sehingga mengepalkan penumbuk. 	 جبت تروجا سهيڠݢ مڠڤلكن ڤنومبوق.
Jelas bersemangat. 	 جلس برسماڠت.
Bagaikan dia telah sampai kepada matlamat utama latihannya selama ini. 	 باڬايكن دي تله سمڤاي كڤد متلامت اوتام لاتيهنڽ سلاما اين.
Kakandanya yang seorang lagi hanya tersenyum. 	 ككنداڽ يڠ سأورڠ لاڬي هاڽ ترسڽوم.
Sememangnya kakandanya yang itu lebih santun dan tenang orangnya. 	 سميمڠڽ ككنداڽ يڠ ايت لبيه سنتون دان تنڠ اورڠڽ.
Adiwaja dilihat mengangguk. 	 اديواج دليهت مڠڠڬوق.
Maka, dengan nama Allah, aku melepaskan kalian. 	 مک، دڠن نام الله، اكو ملڤسكن كالين.
Berbaktilah kepada agama dan negara ini. 	 بربقتيله كڤد اڬام دان نڬارا اين.
Ingatlah segala didikanku. 	 ايڠتله سڬالا ديديقنكو.
Hidup dan matilah kalian di atas jalan kebenaran. 	 هيدوڤ دان ماتيله كالين دأتس جالن كبنرن.
Sentiasalah menjaga kebersihan hati. 	 سنتياسله منجاݢ كبرسيهن هاتي.
Moga selamatlah kalian daripada segala goda syaitan dan manusia, selamat daripada azab siksa api neraka. 	 موݢ سلامتله كالين درڤد سڬالا ڬودا شيطان دان ماءنسي، سلامت درڤد عذاب سيقسا اڤي نراک.
Kedua-duanya kemudian mendakap erat Adiwaja. 	 كدوا-دواڽ كمودين منداكڤ ارت اديواج.
Seterusnya, mereka berdua mendakap erat dirinya. 	 ستروسڽ، مريک بردوا منداكڤ ارت ديريڽ.
Ayuh. 	 ايوه.
Sultan Mansur melangkah. 	 سلطان منصور ملڠكه.
Kasturi mengiringi. 	 كستوري مڠيريڠي.
Diekori dua kakanda seperguruannya. 	 دإيكوري دوا ككندا سڤرڬوروانڽ.
Dia pula berdiri di sebelah Adiwaja. 	 دي ڤولا برديري دسبله اديواج.
Menghantar mereka dengan pandangan. 	 مڠهنتر مريک دڠن ڤندڠن.
Tiba-tiba, Jebat berpaling dan mengacung penumbuk. 	 تيبا٢، جبت برڤاليڠ دان مڠاچوڠ ڤنومبوق.
Aku nantikan engkau di istana!   Dia hanya mampu tersenyum dan membalas dengan mengacung penumbuknya juga. 	 اكو ننتيكن اڠكاو دإيستان!  دي هاڽ ممڤو ترسڽوم دان ممبالس دڠن مڠاچوڠ ڤنومبوقڽ جوݢ.
Nirnama! Jebat menjulang penumbuknya, tinggi. 	 نيرنام! جبت منجولڠ ڤنومبوقڽ، تيڠڬي.
Laksamana Semutar Putih itu jelas teruja melihat dia tiba dengan armada ketenteraan Kerajaan Serawa. 	 لقسامان سموتر ڤوتيه ايت جلس تروجا مليهت دي تيبا دڠن ارماد كتنتراءن كراجاءن سراوا.
Nirnama tersenyum lebar. 	 نيرنام ترسڽوم ليبر.
Penumbuk diangkatnya. 	 ڤنومبوق دأڠكتڽ.
Belum sempat dia menurunkan tangan, Jebat telah melompat tinggi dan melayang ke atas bahtera tempat dia berdiri. 	 بلوم سمڤت دي منورونكن تاڠن، جبت تله ملومڤت تيڠڬي دان ملايڠ كأتس بهترا تمڤت دي برديري.
Terus Laksamana Semutar Putih itu mendakapnya. 	 تروس لقسامان سموتر ڤوتيه ايت منداكڤڽ.
Ah, siapa sangka engkau pulang dengan selamat! Jebat tertawa. 	 اه، سياڤا سڠک اڠكاو ڤولڠ دڠن سلامت! جيبت ترتاوا.
Engkau kegembiraan utamaku buat beberapa menjak ini. 	 اڠكاو كڬمبيراءن اوتامكو بوات ببراڤ منجق اين.
Dakapan direnggangkan. 	 داكڤن درڠڬڠكن.
Jebat memegang kedua-dua bahunya dengan ketat. 	 جبت ممڬڠ كدوا-دوا باهوڽ دڠن كتت.
Inikah Laksamana Jebat? Satu suara mulus mencelah. 	 اينكه لقسامان جبت؟ ساتو سوارا مولوس منچله.
Dia dan Jebat sama-sama menoleh. 	 دي دان جبت سام٢ منوليه.
Cendana berjalan ke arah mereka. 	 چندانا برجالن كأره مريک.
Wah, siapakah bidadari ini? Jebat memandangnya dengan wajah lebih teruja. 	 واه، سياڤاكه بيددري اين؟ جبت ممندڠڽ دڠن واجه لبيه تروجا.
Engkau sudah menikah, Nirnama?  Nirnama menggeleng. 	 اڠكاو سوده منيكه، نيرنام؟  نيرنام مڠڬيليڠ.
Dia srikandi hebat. 	 دي سريكندي هيبت.
Cik Cendana, Puteri Cahaya Bulan. 	 چيق چندانا، ڤوتري چهاي بولن.
Puteri Cahaya Bulan?  Aku datang dari Pantai Cahaya Bulan, tuan laksamana. 	 ڤوتري چهاي بولن؟  اكو داتڠ دري ڤنتاي چهاي بولن، توان لقسامان.
Cendana menunduk sedikit sebagai tanda hormat. 	 چندانا منوندوق سديكيت سباڬاي تندا حرمت.
Jebat mengerutkan dahi. 	 جبت مڠروتكن داهي.
Masih ada yang hidup di situ? Beragama Islam?   Cendana mengangguk. 	 ماسيه اد يڠ هيدوڤ دسيتو؟ برأڬام إسلام؟  چندانا مڠڠڬوق.
Tetapi kami bersembunyi daripada Jagat Suci. 	 تتاڤي كامي برسمبوڽي درڤد جاڬت سوچي.
Dia asalnya mengembara untuk menyertai Sayembara 100 Pendekar. 	 دي اصلڽ مڠمبارا اونتوق مڽرتاءي سايمبارا 100 ڤنديكر.
Di bahtera Orang Kaya Besar Tanggang, kami bertemu. 	 دبهترا اورڠ كاي بسر تڠڬڠ، كامي برتمو.
Nirnama menjelaskan. 	 نيرنام منجلسكن.
Jebat terangguk-angguk. 	 جبت ترڠڬوق-اڠڬوق.
Dia tidak lagi memberikan perhatian kepada Cendana. 	 دي تيدق لاڬي ممبريكن ڤرهاتين كڤد چندانا.
Mana budak yang mengekori engkau tempoh hari? Apakah dia sudah. 	 مان بودق يڠ مڠيكوري اڠكاو تيمڤوه هاري؟ اڤاكه دي سوده.
Sudah apa, tuan laksamana? Nadim muncul sambil mengelek batang kayu yang pada hujungnya terikat bungkusan kain. 	 سوده اڤ، توان لقسامان؟ نديم مونچول سمبيل مڠيليق باتڠ كايو يڠ ڤد هوجوڠڽ ترايكت بوڠكوسن كاءين.
Senyum panjang dia melihat Jebat. 	 سڽوم ڤنجڠ دي مليهت جبت.
Ah, aku ingat engkau sudah berlari pulang. 	 اه، اكو ايڠت اڠكاو سوده برلاري ڤولڠ.
Tidak dapat aku lupakan bagaimana engkau bersembunyi saat aku bertarung dengan Nirnama. 	 تيدق داڤت اكو لوڤاكن باڬايمان اڠكاو برسمبوڽي ساعت اكو برتاروڠ دڠن نيرنام.
Jebat ketawa. 	 جبت كتاوا.
Nadim mencebik. 	 نديم منچبيق.
Aku lebih berani sekarang, tahu!  Ah, ayuh. 	 اكو لبيه براني سكارڠ، تاهو!  اه، ايوه.
Terlalu banyak perlu aku ceritakan. 	 ترلالو باڽق ڤرلو اكو چريتاكن.
Lebih penting, aku sendiri mahu kalian bercerita banyak kepadaku akan pengembaraan kalian ke Kerajaan Serawa. 	 لبيه ڤنتيڠ، اكو سنديري ماهو كالين برچريتا باڽق كڤدكو اكن ڤڠمباراءن كالين ككراجاءن سراوا.
Tiada siapa menyangka engkau akan kembali dengan satu armada tentera, Nirnama!  Jebat menebarkan pandangan ke atas bahtera itu. 	 تياد سياڤا مڽڠک اڠكاو اكن كمبالي دڠن ساتو ارماد تنترا، نيرنام!  جبت منبركن ڤندڠن كأتس بهترا ايت.
Barisan tentera Kerajaan Serawa berbaris dan sebahagian mereka bergerak secara seragam menuruni bahtera, dipandu oleh wakil tentera Semutar Putih. 	 باريسن تنترا كراجاءن سراوا برباريس دان سبهاڬين مريک برڬرق سچارا سراڬم منوروني بهترا، دڤندو اوليه واكيل تنترا سموتر ڤوتيه.
Ini semua rezeki daripada Allah dan bantuan-Nya, Kakanda Jebat. 	 اين سموا رزقي درڤد الله دان بنتوانڽ، ككندا جبت.
Jebat terangguk-angguk. 	 جبت تراڠڬوق-اڠڬوق.
Alhamdulillah. 	 الحمد لله.
Hanya kepada Dia kita memulangkan puja dan puji!  Sebelum memasuki Selat Melaka, utusan telah dihantar terlebih dahulu kepada Kerajaan Semutar Putih, meminta mereka mengosongkan kawasan untuk bahtera ini berlabuh, memandangkan Pelabuhan Selat Melaka terkenal sebagai pelabuhan yang teramat sibuk. 	 هاڽ كڤد دي كيت ممولڠكن ڤوجا دان ڤوجي!  سبلوم مماسوقي سلت ملاک، اوتوسن تله دهنتر ترلبيه دهولو كڤد كراجاءن سموتر ڤوتيه، ممينتا مريک مڠوسوڠكن كاوسن اونتوق بهترا اين برلابوه، ممندڠكن ڤلابوهن سلت ملاک تركنل سباڬاي ڤلابوهن يڠ ترامت سيبوق.
Tambah lagi, mereka tidak mahu dianggap sebagai musuh. 	 تمبه لاڬي، مريک تيدق ماهو دأڠڬڤ سباڬاي موسوه.
Adapun begitu, ada kelainan pada pelabuhan ini. 	 ادڤون بڬيتو، اد كلاءينن ڤد ڤلابوهن اين.
Nirnama dapat melihat yang ia tidak sesibuk seperti kali terakhir dia singgah di sini. 	 نيرنام داڤت مليهت يڠ اي تيدق سسيبوق سڤرتي كالي تراخير دي سيڠڬه دسيني.
Dalam perjalanan turun, Nirnama merapatkan dirinya kepada Jebat. 	 دالم ڤرجالنن تورون، نيرنام مراڤتكن ديريڽ كڤد جبت.
Apa yang telah berlaku, kakanda? Pelabuhan ini kelihatan lebih lengang berbanding biasa. 	 اڤ يڠ تله برلاكو، ككندا؟ ڤلابوهن اين كليهتن لبيه لڠڠ بربنديڠ بياسا.
Kekurangan kapal, kekurangan pedagang, kekurangan pembeli. 	 ككوراڠن كاڤل، ككوراڠن ڤدڬڠ، ككوراڠن ڤمبلي.
Petanda musibah sedang melanda sesuatu negeri. 	 ڤتندا مصيبه سدڠ ملندا سسواتو نڬري.
Apa yang sedang menimpa tempat ini?  Jebat menghela nafas panjang. 	 اڤ يڠ سدڠ منيمڤا تمڤت اين؟  جيبت مڠهيلا نفس ڤنجڠ.
Tuanku Sultan Mahmud sudah jatuh dalam pukauan sihir Puteri Gunung Ledang!  Hening. 	 توانكو سلطان محمود سوده جاتوه دالم ڤوكاوان سيحير ڤوتري ڬونوڠ ليدڠ!  هينيڠ.
Palang-palang cahaya mentari menembusi kabus di puncak gunung itu. 	 ڤلڠ٢ چهاي منتاري منمبوسي كابوس دڤونچق ڬونوڠ ايت.
Hawa buana yang selalunya rendah di sini menjadi hangat buat seketika. 	 هاوا بوانا يڠ سلالوڽ رنده دسيني منجادي هاڠت بوات سكتيک.
Rumput-rumput hijau beralun dibelai angin lembut, demikian dahan-dahan pokok yang melambai-lambai, bagai mengucapkan selamat tinggal. 	 رومڤوت٢ هيجاو برألون دبلاي اڠين لمبوت، دمكين داهن٢ ڤوكوق يڠ ملمباي-لمباي، باڬاي مڠوچڤكن سلامت تيڠڬل.
Sayu nan hiba. 	 سايو نن هيبا.
Di tengah-tengah kawasan lapang belakang teratak Adiwaja, dia dan gurunya bersila di sisi Sultan Mansur. 	 دتڠه-تڠه كاوسن لاڤڠ بلاكڠ تراتق اديواج، دي دان ڬوروڽ برسيلا دسيسي سلطان منصور.
Sultan tua itu hadir sekitar seminggu yang lalu dengan ditemani Kasturi, sebelum laksamana muda itu kembali ke Melaka, meninggalkan Sultan Mansur bersama mereka berdua. 	 سلطان توا ايت حاضير سكيتر سميڠڬو يڠ لالو دڠن دتماني كستوري، سبلوم لقسامان مودا ايت كمبالي كملاک، منيڠڬلكن سلطان منصور برسام مريک بردوا.
Sultan Mansur bersila di atas rerumput lembut nan menghijau. 	 سلطان منصور برسيلا دأتس ررومڤوت لمبوت نن مڠهيجاو.
Nafasnya tersekat-sekat, membuatkan dadanya bagai berombak-ombak. 	 نفسڽ ترسكت-سكت، ممبواتكن داداڽ باڬاي براومبق-اومبق.
Dia hanya berpakaian seperti orang kebanyakan, tiada destar kebesaran, tidak juga serba kekuningan. 	 دي هاڽ برڤاكاين سڤرتي اورڠ كباڽقن، تياد دستر كبسرن، تيدق جوݢ سربا ككونيڠن.
Hanya keris panjang megah yang setia di sisi, menjadi tanda bahawa dia merupakan seorang kerabat. 	 هاڽ كريس ڤنجڠ مڬه يڠ ستيا دسيسي، منجادي تندا بهاوا دي مروڤاكن سأورڠ قرابت.
Walaupun Adiwaja tidak dapat melihat, dia mampu merasai kesengsaraan sahabatnya itu. 	 والاوڤون اديواج تيدق داڤت مليهت، دي ممڤو مراساءي كسڠساراءن صحابتڽ ايت.
Dia cuba bergerak untuk membantu, namun hasratnya terbantut apabila Sultan Mansur mengangkat tangan, menghalang. 	 دي چوبا برڬرق اونتوق ممبنتو، نامون حسرتڽ تربنتوت اڤابيلا سلطان منصور مڠڠكت تاڠن، مڠهالڠ.
Sultan tua itu terbatuk-batuk. 	 سلطان توا ايت ترباتوق-باتوق.
Tangan cuba menutup mulut, namun tersembur jua percikan darah membasahi telapak tangan itu buat kesekian kali. 	 تاڠن چوبا منوتوڤ مولوت، نامون ترسمبور جوا ڤرچيقن داره ممباسهي تلڤق تاڠن ايت بوات كسكين كالي.
Keadaan tuanku jelas semakin parah. 	 كأداءن توانكو جلس سماكين ڤاره.
Adiwaja bernada risau. 	 اديواج برنادا ريساو.
Setiap yang hidup akan kembali, sahabatku. 	 ستياڤ يڠ هيدوڤ اكن كمبالي، صحابتكو.
Sultan Mansur hanya tersenyum sambil mengelap darah pada bibir dengan lengan baju. 	 سلطان منصور هاڽ ترسڽوم سمبيل مڠلڤ داره ڤد بيبير دڠن لڠن باجو.
Benar, tetapi aku tidak dapat menahan rawan jiwaku dengan keadaanmu sebegini, tuanku. 	 بنر، تتاڤي اكو تيدق داڤت مناهن راون جيواكو دڠن كأداءنمو سبڬيني، توانكو.
Dia hanya mampu memerhati hubungan antara dua sahabat ini. 	 دي هاڽ ممڤو ممرهاتي هوبوڠن انتارا دوا صحابة اين.
Seorang sultan, seorang pendekar. 	 سأورڠ سلطان، سأورڠ ڤنديكر.
Seorang merendah diri, manakala seorang lagi tetap tidak hilang rasa hormatnya. 	 سأورڠ مرنده ديري، مانكالا سأورڠ لاڬي تتڤ تيدق هيلڠ راس حرمتڽ.
Aku dapat rasakan yang aku mungkin akan dijemput pulang hari ini. 	 اكو داڤت راسكن يڠ اكو موڠكين اكن دجمڤوت ڤولڠ هاري اين.
Sultan Mansur mendongak, bagai mahu menikmati langit, tetapi hanya kabus memenuhi pandangan. 	 سلطان منصور مندوڠاق، باڬاي ماهو منعمتي لاڠيت، تتاڤي هاڽ كابوس ممنوهي ڤندڠن.
Langit tidak terzahir, hanya palang-palang cahaya menembusinya. 	 لاڠيت تيدق ترظاهير، هاڽ ڤلڠ٢ چهاي منمبوسيڽ.
Apakah mungkin telah tiba masanya aku memanggil Alauddin?  Sultan Mansur menggeleng. 	 اڤاكه موڠكين تله تيبا ماسڽ اكو ممڠڬيل علاءالدين؟  سلطان منصور مڠڬيليڠ.
Apakah engkau mahu menambah kekecewaanku, sahabat? Senyuman cuba diukir, namun terganggu oleh beberapa batuk kecil. 	 اڤاكه اڠكاو ماهو منمبه ككچيواءنكو، صحابة؟ سڽومن چوبا دأوكير، نامون ترڬڠڬو اوليه ببراڤ باتوق كچيل.
Mengapa tuanku berkata begitu?  Sultan Mansur melayarkan pandangan ke kanan, bagaikan mahu menembusi segala kabus. 	 مڠاڤ توانكو بركات بڬيتو؟  سلطان منصور ملايركن ڤندڠن ككانن، باڬايكن ماهو منمبوسي سڬالا كابوس.
Melaka. 	 ملاک.
Dia sekadar meneliti riak wajah sultan tua itu. 	 دي سقدر منليتي رياق واجه سلطان توا ايت.
Berkedut-kedut dan pucat, tetapi tidak keruh. 	 بركدوت-كدوت دان ڤوچت، تتاڤي تيدق كروه.
Namun, ada noda-noda durja yang dapat dia lihat. 	 نامون، اد نودا٢ دورجا يڠ داڤت دي ليهت.
Andai Adiwaja mampu melihat, dia pasti jiwa gurunya itu akan bertambah rawan. 	 انداي اديواج ممڤو مليهت، دي ڤستي جيوا ڬوروڽ ايت اكن برتمبه راون.
Sultan Mansur menghela nafas panjang dan menggeleng. 	 سلطان منصور مڠهيلا نفس ڤنجڠ دان مڠڬيليڠ.
Aku sebenarnya menyimpan kecewa tika Alauddin memilih untuk tidak mahu pulang. 	 اكو سبنرڽ مڽيمڤن كچيوا تيكا علاء الدين مميليه اونتوق تيدق ماهو ڤولڠ.
Dia sudah terlalu lemas dalam pencariannya. 	 دي سوده ترلالو لمس دالم ڤنچارينڽ.
Aku tidak mahu pengakhiran hayatku dihiasi kekecewaan yang lebih berbisa, apabila dia enggan kembali untuk menemaniku pergi. 	 اكو تيدق ماهو ڤڠأخيرن حياتكو دهياسي ككچيواءن يڠ لبيه بربيسا، اڤابيلا دي اڠڬن كمبالي اونتوق منمانيكو ڤرڬي.
Tuanku! Dia melihat gurunya bagai ditikam belati. 	 توانكو! دي مليهت ڬوروڽ باڬاي دتيكم بلاتي.
Sultan Mansur hanya tersenyum dan menggeleng lagi. 	 سلطان منصور هاڽ ترسڽوم دان مڠڬيليڠ لاڬي.
Aku redha, Adiwaja. 	 اكو رضا، اديواج.
Aku redha. 	 اكو رضا.
Biarlah aku pergi dengan tenang. 	 بيارله اكو ڤرڬي دڠن تنڠ.
Seminggu di sini, beribadah bersamamu, berbual bagai saat kita muda-muda dahulu, buat aku gembira. 	 سميڠڬو دسيني، برعباده برساممو، بربوال باڬاي ساعت كيت مودا٢ دهولو، بوات اكو ڬمبيرا.
Pada Nirmala telah aku tinggalkan segala-galanya. 	 ڤد نيرمالا تله اكو تيڠڬلكن سڬالا-سڬالاڽ.
Mahmud, Jagat Suci. 	 محمود، جاڬت سوچي.
Aku tidak mahu pulang bertemu Allah dengan hati yang resah dan ralat. 	 اكو تيدق ماهو ڤولڠ برتمو الله دڠن هاتي يڠ رسه دان رالت.
Engkau tidak perlu berasa ralat, tuanku. 	 اڠكاو تيدق ڤرلو براس رالت، توانكو.
Engkau telah memimpin rakyat dengan adil. 	 اڠكاو تله مميمڤين رعيت دڠن عاديل.
Istana engkau sederhana. 	 ايستان اڠكاو سدرهان.
Engkau tidak pernah mengambil harta rakyat kecuali melalui jalan zakat. 	 اڠكاو تيدق ڤرنه مڠمبيل هرتا رعيت كچوالي ملالوءي جالن زكاة.
Engkau telah memimpin Tanah Semenanjung keluar daripada kerosakan Jagat Suci dan direzekikan oleh Allah keamanan selama tiga dekad. 	 اڠكاو تله مميمڤين تانه سمننجوڠ كلوار درڤد كروسقن جاڬت سوچي دان درزقيكن اوليه الله كأمانن سلاما تيݢ ديكد.
Sepanjang tempoh itu, engkau berusaha keras menyebarkan agama Allah kepada sekalian penduduk, menghapuskan syirik dan khurafat tinggalan Jagat Suci. 	 سڤنجڠ تيمڤوه ايت، اڠكاو براوسها كراس مڽيباركن اڬام الله كڤد سكالين ڤندودوق، مڠهاڤوسكن شيريک دان خرافت تيڠڬالن جاڬت سوچي.
Senyuman Sultan Mansur dilihat melebar. 	 سڽومن سلطان منصور دليهت مليبر.
Mata sultan itu berkaca. 	 مات سلطان ايت بركاچ.
Kemudian, pecah jua empangan air matanya, mengalir perlahan menuruni pipi sultan yang berkedut seribu. 	 كمودين، ڤچه جوا امڤڠن اءير ماتڽ، مڠالير ڤرلاهن منوروني ڤيڤي سلطان يڠ بركدوت سريبو.
Tetapi aku gagal mendidik anak-anakku sendiri. 	 تتاڤي اكو ڬاڬل منديديق انق-انقكو سنديري.
Sekarang, Jagat Suci sudah kembali. 	 سكارڠ، جاڬت سوچي سوده كمبالي.
Tidak dapat tidak, aku merasakan ini semua ada kaitan dengan kekuranganku. 	 تيدق داڤت تيدق، اكو مراساكن اين سموا اد كاءيتن دڠن ككوراڠنكو.
Tiada manusia yang sempurna, tuanku. 	 ماءنسي يڠ سمڤورنا، توانكو.
Tiada manusia tidak akan teruji. 	 تياد ماءنسي تيدق اكن تراوجي.
Sultan Mansur mengangguk-angguk. 	 سلطان منصور مڠڠڬوق-اڠڬوق.
Betapa syukurnya aku punya sahabat sepertimu, Adiwaja. 	 بتاڤ شكورڽ اكو ڤوڽا صحابة سڤرتيمو، اديواج.
Tangannya memanjang, menyentuh bahu Adiwaja. 	 تاڠنڽ ممنجڠ، مڽنتوه باهو اديواج.
Nafas Sultan Mansur kembali berombak. 	 نفس سلطان منصور كمبالي براومبق.
Sultan itu kemudian terbatuk-batuk lagi. 	 سلطان ايت كمودين ترباتوق-باتوق لاڬي.
Kali ini, lebih hebat, sehingga tangannya tidak sempat menutup mulut. 	 كالي اين، لبيه هيبت، سهيڠݢ تاڠنڽ تيدق سمڤت منوتوڤ مولوت.
Darah terpercik ke lantai bumi, sementara tubuh Sultan Mansur terus terlentang. 	 داره ترڤرچيق كلنتاي بومي، سمنتارا توبوه سلطان منصور تروس ترلنتڠ.
Tuanku! Dia dan gurunya sama-sama mendapatkan tubuh sultan itu. 	 توانكو! دي دان ڬوروڽ سام٢ منداڤتكن توبوه سلطان ايت.
Sultan Mansur tersenyum. 	 سلطان منصور ترسڽوم.
Tiba-tiba, tangannya dipegang kuat oleh sultan itu. 	 تيبا٢، تاڠنڽ دڤڬڠ قوات اوليه سلطان ايت.
Engkau harapan masa hadapan. 	 اڠكاو هارڤن ماس هادڤن.
Matanya terbeliak. 	 ماتڽ تربلياق.
Sepanjang seminggu Sultan Mansur menetap bersama mereka, hubungan antara dia dan sultan itu sudah terbina. 	 سڤنجڠ سميڠڬو سلطان منصور منتڤ برسام مريک، هوبوڠن انتارا دي دان سلطان ايت سوده تربينا.
Sultan Mansur gemar melihat dia berlatih bersama Adiwaja. 	 سلطان منصور ڬمر مليهت دي برلاتيه برسام اديواج.
Sultan itu akan memberikannya semangat. 	 سلطان ايت اكن ممبريكنڽ سماڠت.
Ada hari, Sultan Mansur akan memasak makanan yang enak-enak, jarang dapat dirasai di atas puncak bukit ini, memandangkan selama ini mereka dilatih untuk makan sekadarnya sahaja, apa yang ada. 	 اد هاري، سلطان منصور اكن مماسق ماكنن يڠ اينق٢، جارڠ داڤت دراسا دأتس ڤونچق بوكيت اين، ممندڠكن سلاما اين مريک دلاتيه اونتوق ماكن سقدرڽ سهاج، اڤ يڠ اد.
Ternyata memasak adalah salah satu kemahiran tersembunyi sultan tersebut. 	 ترڽات مماسق اداله ساله ساتو كماهيرن ترسمبوڽي سلطان ترسبوت.
Sultan Mansur benar-benar melayannya bagaikan anak sendiri. 	 سلطان منصور بنر٢ ملاينڽ باڬايكن انق سنديري.
Sultan Mansur perlahan-lahan mencapai kerisnya, dan menyuakan kepada dia. 	 سلطان منصور ڤرلاهن-لاهن منچاڤاي كريسڽ، دان مڽواكن كڤد دي.
Dia perlahan-lahan dengan penuh takzim, menyambut senjata bersarung tersebut. 	 دي ڤرلاهن-لاهن دڠن ڤنوه تعظيم، مڽمبوت سنجات برساروڠ ترسبوت.
Serahkan kepada Alauddin. 	 سرهكن كڤد علاءالدين.
Moga terbuka hatinya. 	 موݢ تربوک هاتيڽ.
Dia mengangguk. 	 دي مڠڠڬوق.
Sultan Mansur kemudian memandang Adiwaja. 	 سلطان منصور كمودين ممندڠ اديواج.
Tangan Adiwaja digenggamnya erat. 	 تاڠن اديواج دڬڠڬمڽ ارت.
Aku tahu keputusanku memanggil anak-anak muridmu masih terlalu awal. 	 اكو تاهو كڤوتوسنكو ممڠڬيل انق٢ موريدمو ماسيه ترلالو اول.
Tetapi aku dapat melihat mereka menjadi kekuatan untuk Nirmala menguruskan kerajaan dan bertahan. 	 تتاڤي اكو داڤت مليهت مريک منجادي كقواتن اونتوق نيرمالا مڠوروسكن كراجاءن دان برتاهن.
Adiwaja terangguk-angguk. 	 اديواج تراڠڬوق-اڠڬوق.
Tetapi sekiranya apa-apa berlaku, semoga dia ini menjadi penyelamat kepada semua. 	 تتاڤي سكيراڽ اڤ٢ برلاكو، سموݢ دي اين منجادي ڤڽلامت كڤد سموا.
Sultan Mansur menepuk-nepuk dadanya. 	 سلطان منصور منڤوق-نڤوق داداڽ.
Dia terpana. 	 دي ترڤان.
Ingat, tamatkan latihanmu dengan sempurna. 	 ايڠت، تمتكن لاتيهنمو دڠن سمڤورنا.
Kakanda-kakandamu pertahanan. 	 ككندا-ككندامو ڤرتاهنن.
Engkau adalah serangan. 	 اڠكاو اداله سرڠن.
Luruskanlah apa yang bengkok. 	 لوروسكنله اڤ يڠ بيڠكوق.
Tumbangkan kebatilan. 	 تومبڠكن كباطيلن.
Tegakkan kebenaran. 	 تڬقكن كبنرن.
Walau seluruh dunia ini menentangmu, ketahuilah bahawa tiada yang akan memberikan mudarat kepadamu sekiranya Allah tidak mengizinkan. 	 والاو سلوروه دنيا اين مننتڠمو، كتاهوءيله بهاوا تياد يڠ اكن ممبريكن مضرة كڤدمو سكيراڽ الله تيدق مڠيزينكن.
Maka, jangan takut, jangan gentar. 	 مک، جاڠن تاكوت، جاڠن ڬنتر.
Hiduplah untuk perjuangan ini. 	 هيدوڤله اونتوق ڤرجواڠن اين.
Ingat itu! Dia terangguk-angguk. 	 ايڠت ايت! دي تراڠڬوق-اڠڬوق.
Apakah engkau faham? Sultan Mansur mengulangi. 	 اڤاكه اڠكاو فهم؟ سلطان منصور مڠولاڠي.
Kali ini, dengan pandangan mata yang tajam dan wajah yang tegang. 	 كالي اين، دڠن ڤندڠن مات يڠ تاجم دان واجه يڠ تڬڠ.
Tangannya digenggam erat lagi ketat. 	 تاڠنڽ ديڬڠڬم ارت لاڬي كتت.
Faham, tuanku. 	 فهم، توانكو.
Patik junjung di atas jemala patik! Dengan demikian, aku boleh pergi dengan lebih tenang. 	 ڤاتيق جونجوڠ دأتس جمالا ڤاتيق!  دڠن دمكين، اكو بوليه ڤرڬي دڠن لبيه تنڠ.
Sultan itu tersenyum lebih lebar. 	 سلطان ايت ترسڽوم لبيه ليبر.
Wajahnya bagai lebih bercahaya. 	 واجهڽ باڬاي لبيه برچهاي.
Ya Allah, aku telah berusaha apa aku termampu. 	 يا الله، اكو تله براوسها اڤ اكو ترممڤو.
Terimalah aku kembali. 	 تريماله اكو كمبالي.
Aku berusaha pulang dengan hati yang sejahtera apa yang aku termampu. 	 اكو براوسها ڤولڠ دڠن هاتي يڠ سجهترا اڤ يڠ اكو ترممڤو.
Ujar Sultan Mansur terketar-ketar. 	 اوجر سلطان منصور تركتر-كتر.
Aku menjadi saksimu, Mansur. 	 اكو منجادي سقسيمو، منصور.
Adiwaja menyambut. 	 اديواج مڽمبوت.
Buat pertama kali dalam hidupnya, dia melihat Adiwaja dalam kesedihan yang teramat sangat. 	 بوات ڤرتام كالي دالم هيدوڤڽ، دي مليهت اديواج دالم كسديهن يڠ ترامت ساڠت.
Dahi gurunya menyentuh tubuh Sultan Mansur. 	 داهي ڬوروڽ مڽنتوه توبوه سلطان منصور.
Sebelah tangan Sultan Mansur kemudian bagai merangkul kepala Adiwaja, seakan menenangkan gurunya itu. 	 سبله تاڠن سلطان منصور كمودين باڬاي مرڠكول كڤالا اديواج، سأكن مننڠكن ڬوروڽ ايت.
Kemudian, dia melihat bibir Sultan Mansur bagai terkumat-kamit. 	 كمودين، دي مليهت بيبير سلطان منصور باڬاي تركومت-كاميت.
Berdesir perlahan dua kalimah syahadah. 	 بردسير ڤرلاهن دوا كلمة شهاده.
Seterusnya, mata sultan tua itu terkatup. 	 ستروسڽ، مات سلطان توا ايت تركاتوڤ.
Kedua-dua tangannya kemudian longlai dan melekat pada lantai bumi. 	 كدوا-دوا تاڠنڽ كمودين لوڠلاي دان ملكت ڤد لنتاي بومي.
Maka mangkatlah Sultan Mansur meninggalkan dunia ini untuk kembali menghadap Allah, Tuhan Sekalian Alam. 	 مک مڠكتله سلطان منصور منيڠڬلكن دنيا اين اونتوق كمبالي مڠهادڤ الله، توهن سكالين عالم.
Langit biru terbentang seluas alam. 	 لاڠيت بيرو تربنتڠ سلواس عالم.
Tompokan-tompokan awan mengurangkan terik mentari yang memanggang bumi. 	 تومڤوقن٢ اون مڠورڠكن تريق منتاري يڠ ممڠڬڠ بومي.
Angin menderu-deru. 	 اڠين مندرو-درو.
Rumput-rumput yang terhampar ganas meliang-liuk. 	 رومڤوت٢ يڠ ترهمڤر ڬانس مليڠ-ليوق.
Dua telapak kaki mendarat di atas hamparan rerumput itu hanya untuk melompat kembali. 	 دوا تلڤق كاكي مندارت دأتس همڤرن ررومڤوت ايت هاڽ اونتوق ملومڤت كمبالي.
Putaran balik kuang berlaku, sementara sepasang kaki yang lain menyapu bumi. 	 ڤوترن باليق كواڠ برلاكو، سمنتارا سڤاسڠ كاكي يڠ لاءين مڽاڤو بومي.
Nirnama kembali mendarat, manakala Jebat bangkit dengan tangkas. 	 نيرنام كمبالي مندارت، مانكالا جبت بڠكيت دڠن تڠكس.
Jari-jemari Jebat digayakan umpama cakar, terus menerkam ke arah Nirnama. 	 جاري-جماري جبت دڬاياكن اومڤام چاكر، تروس منركم كأره نيرنام.
Lelaki berparut itu menyendeng, lalu cakaran Jebat menjamah angin. 	 للاكي برڤاروت ايت مڽندڠ، لالو چاكرن جبت منجامه اڠين.
Nirnama melepaskan tumbukan, disambut tangan kiri Jebat, sementara tangan kanan laksamana itu beralih arah dan kembali mencari wajah Nirnama. 	 نيرنام ملڤسكن تومبوقن، دسمبوت تاڠن كيري جبت، سمنتارا تاڠن كانن لقسامان ايت براليه اره دان كمبالي منچاري واجه نيرنام.
Nirnama berundur selangkah, mengelak cakaran itu sekadar seinci dari wajah. 	 نيرنام براوندور سلاڠكه، مڠيلق چاكرن ايت سقدر سإينچي دري واجه.
Belakang siku kanan Jebat ditolak tangan kirinya, sebelum tangan kanan Nirnama memanjang melancarkan telapak tangannya. 	 بلاكڠ سيكو كانن جبت دتولق تاڠن كيريڽ، سبلوم تاڠن كانن نيرنام ممنجڠ ملنچركن تلڤق تاڠنڽ.
Tetapi tangan kiri Jebat lebih tangkas menepis, serentak dengan kaki kanan melancarkan sepakan ke hadapan. 	 تتاڤي تاڠن كيري جبت لبيه تڠكس منڤيس، سرنتق دڠن كاكي كانن ملنچركن سيڤقن كهادڤن.
Kaki kanan Nirnama menepis tendangan tersebut, sebelum diluruskan untuk melancarkan tendangan balas. 	 كاكي كانن نيرنام منڤيس تندڠن ترسبوت، سبلوم دلوروسكن اونتوق ملنچركن تندڠن بالس.
Dua tangan Jebat terus bersilat, menggunting betis Nirnama, menghalang pendekar berparut itu daripada menyempurnakan serangan. 	 دوا تاڠن جبت تروس برسيلت، مڠڬونتيڠ بتيس نيرنام، مڠهالڠ ڤنديكر برڤاروت ايت درڤد مڽمڤورناكن سرڠن.
Angin menderu-deru, bagai mengiringi perseteruan mereka berdua. 	 اڠين مندرو-درو، باڬاي مڠيريڠي ڤرستروان مريک بردوا.
Cendana dan Nadim yang berada sekitar sepuluh depa jauhnya pun masih dapat merasai deruan angin yang terhasil akibat pertembungan kedua-dua pendekar tersebut. 	 چندانا دان نديم يڠ براد سكيتر سڤولوه دڤا جاوهڽ ڤون ماسيه داڤت مراساءي دروان اڠين يڠ ترحاصيل عاقبة ڤرتمبوڠن كدوا-دوا ڤنديكر ترسبوت.
Kedua-duanya berusaha menjaga pakaian masing-masing yang berkibaran hebat. 	 كدوا-دواڽ براوسها منجاݢ ڤاكاين ماسيڠ٢ يڠ بركيبرن هيبت.
Sekali-sekala, batang pokok besar yang menjadi tempat duduk mereka akan bergegar. 	 سكالي-سكالا، باتڠ ڤوكوق بسر يڠ منجادي تمڤت دودوق مريک اكن برڬڬر.
Kedua-dua mereka mengamalkan persilatan yang sama. 	 كدوا-دوا مريک مڠعملكن ڤرسيلتن يڠ سام.
Cendana memerhati dengan teliti. 	 چندانا ممرهاتي دڠن تليتي.
Bagaimana mereka boleh menyatakan mereka tidak ada sakti, tetapi mampu bertarung sedemikian rupa? Nadim memuncungkan bibir. 	 باڬايمان مريک بوليه مڽاتاكن مريک تيدق اد سقتي، تتاڤي ممڤو برتاروڠ سدميكين روڤا؟ نديم ممونچوڠكن بيبير.
Itu bukan sakti, Nadim. 	 ايت بوكن سقتي، نديم.
Sepanjang aku saksikan Nirnama bertempur, dan aku sendiri pernah bertarung dengannya, silat yang diamalkan oleh Nirnama memampukan dirinya untuk menarik daya sekeliling. 	 سڤنجڠ اكو سقسيكن نيرنام برتمڤور، دان اكو سنديري ڤرنه برتاروڠ دڠنڽ، سيلت يڠ دعملكن اوليه نيرنام مممڤوكن ديريڽ اونتوق مناريق داي سكليليڠ.
Daya sekeliling?  Contoh. 	 داي سكليليڠ؟  چونتوه.
Cendana mengibas tangannya ke wajah Nadim, membuatkan budak itu berkelip-kelip dan spontan cuba mengelak. 	 چندانا مڠيبس تاڠنڽ كواجه نديم، ممبواتكن بودق ايت بركليڤ-كليڤ دان سڤونتن چوبا مڠيلق.
Apa yang engkau buat, Cik Cendana? Nadim mengerutkan dahi sambil tersengih. 	 اڤ يڠ اڠكاو بوات، چيق چندانا؟ نديم مڠروتكن داهي سمبيل ترسڠيه.
Dia membetulkan rambut yang dilanggar angin hasil kibasan tangan Cendana. 	 دي ممبتولكن رمبوت يڠ دلڠڬر اڠين حاصيل كيبسن تاڠن چندانا.
Kibasan tanganku menghantar angin. 	 كيبسن تاڠنكو مڠهنتر اڠين.
Ini adalah perkara biasa, bukan?  Benar. 	 اين اداله ڤركارا بياسا، بوكن؟  بنر.
Cendana kembali memerhati pertarungan Nirnama dan Jebat. 	 چندانا كمبالي ممرهاتي ڤرتاروڠن نيرنام دان جبت.
Tetapi mereka mampu meningkatkan perkara itu berganda-ganda. 	 تتاڤي مريک ممڤو منيڠكتكن ڤركارا ايت برڬندا-ڬندا.
Bahkan mungkin lebih sepuluh kali ganda. 	 بهكن موڠكين لبيه سڤولوه كالي ڬندا.
Seakan-akan alam ini bersatu dengan mereka. 	 سأكن-اكن عالم اين برساتو دڠن مريک.
Mata Nadim membulat. 	 مات نديم ممبولت.
Apakah itu bukan sakti?  Cendana menggeleng. 	 اڤاكه ايت بوكن سقتي؟  چندانا مڠڬيليڠ.
Mungkin rahsianya terletak pada cara mereka dilatih. 	 موڠكين رهسياڽ ترلتق ڤد چارا مريک دلاتيه.
Pastinya kekuatan sedemikian tidak tercapai dalam masa sebentar. 	 ڤستيڽ كقواتن سدميكين تيدق ترچاڤاي دالم ماس سبنتر.
Nadim kelu. 	 نديم كلو.
Kekagumannya terhadap Nirnama bagai bertambah bertakuk-takuk. 	 ككاڬومنڽ ترهادڤ نيرنام باڬاي برتمبه برتاكوق-تاكوق.
Haih, sudah bertahun-tahun, dua-dua masih tidak berubah perangainya. 	 هايه، سوده برتاهون-تاهون، دوا٢ ماسيه تيدق براوبه ڤرڠايڽ.
Satu suara yang tiba-tiba kedengaran di sisi mereka berdua, membuatkan Cendana terus meloncat dan mencapai Nadim, menjarakkan diri mereka. 	 ساتو سوارا يڠ تيبا٢ كدڠرن دسيسي مريک بردوا، ممبواتكن چندانا تروس ملونچت دان منچاڤاي نديم، منجارقكن ديري مريک.
Seorang lelaki, tinggi, kacak, rambut ikalnya mencecah bahu persis Nirnama, bertanjak megah dan berpakaian pendekar, dengan sebilah keris terselit pada pinggang, sedang berdiri di atas batang pokok yang tadinya menjadi tempat duduk mereka berdua. 	 سأورڠ للاكي، تيڠڬي، كاچق، رمبوت ايكلڽ منچچه باهو ڤرسيس نيرنام، برتنجق مڬه دان برڤاكاين ڤنديكر، دڠن سبيله كريس ترسليت ڤد ڤيڠڬڠ، سدڠ برديري دأتس باتڠ ڤوكوق يڠ تاديڽ منجادي تمڤت دودوق مريک بردوا.
Jari-jemari kanan Cendana sudah menyentuh hulu keris sementara tangan kiri menolak Nadim lebih ke belakang. 	 جاري-جماري كانن چندانا سوده مڽنتوه هولو كريس سمنتارا تاڠن كيري منولق نديم لبيه كبلاكڠ.
Lelaki itu memandang ke arah Cendana dan Nadim sambil melemparkan senyuman. 	 للاكي ايت ممندڠ كأره چندانا دان نديم سمبيل مليمڤركن سڽومن.
Bertenang, srikandi. 	 برتنڠ، سريكندي.
Apakah kalian berdua ini teman Nirnama? Aku dengar daripada Jebat, dia mengembara bersama seorang budak. 	 اڤاكه كالين بردوا اين تمن نيرنام؟ اكو دڠر درڤد جبت، دي مڠمبارا برسام سأورڠ بودق.
Tidak ketahuan pula aku akan srikandi cantik rupawan turut mengiringinya. 	 تيدق كتاهوان ڤولا اكو اكن سريكندي چنتيق روڤاون توروت مڠيريڠيڽ.
Benar. 	 بنر.
Kami teman kelana Nirnama. 	 كامي تمن كلان نيرنام.
Nadim memberanikan diri bersuara. 	 نديم ممبرانيكن ديري برسوارا.
Menarik. 	 مناريق.
Aku tidak menyangka Nirnama sudah pandai berkawan. 	 اكو تيدق مڽڠک نيرنام سوده ڤنداي بركاون.
Mengapa kalian tidak terus ke istana? Lelaki itu menyilangkan tangan di dada. 	 مڠاڤ كالين تيدق تروس كأيستان؟ للاكي ايت مڽيلڠكن تاڠن ددادا.
Err, Laksamana Jebat mahu beradu kekuatan dengan Nirnama terlebih dahulu. 	 ارر، لقسامان جبت ماهو برادو كقواتن دڠن نيرنام ترلبيه دهولو.
Nirnama bersetuju dan Laksamana Jebat membawa kami ke mari. 	 نيرنام برستوجو دان لقسامان جبت ممباوا كامي كماري.
Khabarnya ini. 	 خبرڽ اين.
Halaman terataknya. 	 هلامن تراتقڽ.
Lelaki itu berpaling ke satu arah. 	 للاكي ايت برڤاليڠ كساتو اره.
Tidak jauh dari tempat pokok tumbang itu, berdiri megah sebuah teratak sederhana besar tetapi indah binaannya. 	 تيدق جاءوه دري تمڤت ڤوكوق تومبڠ ايت، برديري مڬه سبواه تراتق سدرهان بسر تتاڤي اينده بيناءنڽ.
Lelaki itu kemudian menggeleng. 	 للاكي ايت كمودين مڠڬيليڠ.
Siapakah gerangan tuan hamba?  Aku? Lelaki itu tersenyum lebar. 	 سياڤاكه ڬراڠن توان همبا؟  اكو؟ للاكي ايت ترسڽوم ليبر.
Nirnama, Jebat!   Cendana dan Nadim serentak terundur selangkah. 	 نيرنام، جبت!  چندانا دان نديم سرنتق تراوندور سلاڠكه.
Jeritan itu seakan menghasilkan suatu getaran tenaga yang mengejutkan mereka. 	 جريتن ايت سأكن مڠحاصيلكن سواتو ڬترن تناݢ يڠ مڠجوتكن مريک.
Nirnama dan Jebat berhenti bertarung, terjeda akibat jeritan yang sama. 	 نيرنام دان جبت برهنتي برتاروڠ، ترجيدا عاقبة جريتن يڠ سام.
Kedua-duanya menoleh. 	 كدوا-دواڽ منوليه.
Tuanku Sultan ternanti-nanti kehadiran kalian datang menghadap. 	 توانكو سلطان ترننتي-ننتي كحاضيرن كالين داتڠ مڠهادڤ.
Ah, kakanda. 	 اه، ككندا.
Benarkanlah Nirnama bertenang dahulu barang seketika. 	 بنركنله نيرنام برتنڠ دهولو بارڠ سكتيک.
Mimik wajah Jebat jelas tidak senang dengan kehadiran lelaki itu. 	 ميميق واجه جيبت جلس تيدق سنڠ دڠن كحاضيرن للاكي ايت.
Nirnama pula dilihat hanya tersenyum nipis. 	 نيرنام ڤولا دليهت هاڽ ترسڽوم نيڤيس.
Bertenang? Dengan pertarungan? Lelaki itu ketawa kuat. 	 برتنڠ؟ دڠن ڤرتاروڠن؟ للاكي ايت كتاوا قوات.
Sudah semestinya. 	 سوده سمستيڽ.
Nirnama lebih senang bersamaku berbanding terikat dengan peraturan-peraturan istana. 	 نيرنام لبيه سنڠ برسامكو بربنديڠ ترايكت دڠن ڤراتورن٢ ايستان.
Bukankah begitu, Nirnama? Jebat menyiku bahu Nirnama. 	 بوكنكه بڬيتو، نيرنام؟ جبت مڽيكو باهو نيرنام.
Nirnama ketawa kecil dan menggeleng. 	 نيرنام كتاوا كچيل دان مڠڬيليڠ.
Kakanda Tuha, apa khabar dikau? Terlalu lama kita tidak bersua. 	 ككندا توها، اڤ خبر دكاو؟ ترلالو لاما كيت تيدق برسوا.
Nirnama separa melaung. 	 نيرنام سڤرا ملاءوڠ.
Tuha? Laksamana Utama Tuha? Nadim membeliakkan mata. 	 توها؟ لقسامان اوتام توها؟ نديم ممبلياقكن مات.
Cendana sendiri terpana. 	 چندانا سنديري ترڤان.
Dia kehilangan bicara, terkedip-kedip memandang lelaki tersebut. 	 دي كهيلڠن بيچارا، تركديڤ-كديڤ ممندڠ للاكي ترسبوت.
Tuha perlahan-lahan mencangkung. 	 توها ڤرلاهن-لاهن منچڠكوڠ.
Kalian perlu diajar! Kaki lelaki itu kemudian melurus dan dengan pantas, dia melonjakkan tubuh ke udara. 	 كالين ڤرلو دأجر! كاكي للاكي ايت كمودين ملوروس دان دڠن ڤانتس، دي ملونجقكن توبوه كأودارا.
Bersedialah!  Pertarungan kembali bersambung, disertai Tuha. 	 برسدياله!  ڤرتاروڠن كمبالي برسمبوڠ، دسرتاءي توها.
Halaman itu tambah bergegar dengan setiap jurus yang dilepaskan oleh mereka bertiga. 	 هلامن ايت تمبه برڬڬر دڠن ستياڤ جوروس يڠ دلڤسكن اوليه مريک برتيݢ.
Angin berderu-deru, bagaikan ribut hendak tiba. 	 اڠين بردرو-درو، باڬايكن ريبوت هندق تيبا.
Ketiga-tiganya rancak bertarung. 	 كتيݢا-تيڬاڽ رنچق برتاروڠ.
Saling serang-menyerang dan tepis-menepis. 	 ساليڠ سرڠ-مڽرڠ دان تڤيس-منڤيس.
Sekali-sekala kelihatan mereka bertiga bagai berpijak beberapa kali di atas angin, melayang di udara. 	 سكالي-سكالا كليهتن مريک برتيݢ باڬاي برڤيجق ببراڤ كالي دأتس اڠين، ملايڠ دأودارا.
Cendana dan Nadim hanya mampu tercengang. 	 چندانا دان نديم هاڽ ممڤو ترچڠڠ.
Sebentar, apakah Laksamana Utama Tuha juga. 	 سبنتر، اڤاكه لقسامان اوتام توها جوݢ.
Nadim menelan liur. 	 نديم منلن ليور.
Di sini rupanya mereka. 	 دسيني روڤاڽ مريک.
Apakah hari ini hari perkumpulan anak-anak murid Adiwaja?  Satu lagi suara kedengaran, menarik perhatian Cendana dan Nadim. 	 اڤاكه هاري اين هاري ڤركومڤولن انق٢ موريد اديواج؟  ساتو لاڬي سوارا كدڠرن، مناريق ڤرهاتين چندانا دان نديم.
Seorang lelaki tua, sedikit bongkok, rambut putihnya bersembunyi di sebalik Tanjak Laksamana Muda. 	 سأورڠ للاكي توا، سديكيت بوڠكوق، رمبوت ڤوتيهڽ برسمبوڽي دسباليق تنجق لقسامان مودا.
Pakaian bermutu tinggi berhias indah pada tubuhnya menggambarkan bahawa dia bukan rakyat bawahan. 	 ڤاكاين برموتو تيڠڬي برهياس اينده ڤد توبوهڽ مڠڬمبركن بهاوا دي بوكن رعيت باوهن.
Dia seperti baru sampai di situ. 	 دي سڤرتي بارو سمڤاي دسيتو.
Lelaki itu memandang ke arah mereka berdua dengan kedua-dua belah tangan di belakang pinggang. 	 للاكي ايت ممندڠ كأره مريک بردوا دڠن كدوا-دوا بله تاڠن دبلاكڠ ڤيڠڬڠ.
Ah, apakah kalian rakan kembara Nirnama?  Benar. 	 اه، اڤاكه كالين راكن كمبارا نيرنام؟  بنر.
Perkenalkan, aku Tun Nirmala. 	 ڤركنلكن، اكو تون نيرمالا.
Lelaki itu tersenyum sehingga menampakkan giginya yang putih nan bersusun rapi. 	 للاكي ايت ترسڽوم سهيڠݢ منمڤقكن ڬيڬيڽ يڠ ڤوتيه نن برسوسون راڤي.
Apa? Nadim tidak dapat menyembunyikan keterujaannya. 	 اڤ؟ نديم تيدق داڤت مڽمبوڽيكن كتروجاءنڽ.
Mamanda Bendahara Semutar Putih sedang berdiri di hadapanku? Apakah selepas ini Tuanku Sultan Mahmud pula akan muncul di sini? Nadim mula memandang kiri dan kanan. 	 ممندا بنداهارا سموتر ڤوتيه سدڠ برديري دهادڤنكو؟ اڤاكه سلڤس اين توانكو سلطان محمود ڤولا اكن مونچول دسيني؟ نديم مولا ممندڠ كيري دان كانن.
Tun Nirmala ketawa kuat sebelum menggeleng. 	 تون نيرمالا كتاوا قوات سبلوم مڠڬيليڠ.
Tuanku Sultan menghantar aku dan Laksamana Tuha untuk mendapatkan Laksamana Jebat dan Nirnama. 	 توانكو سلطان مڠهنتر اكو دان لقسامان توها اونتوق منداڤتكن لقسامان جبت دان نيرنام.
Baginda telah lama menanti kehadiran kalian ke Istana. 	 بڬيندا تله لاما مننتي كحاضيرن كالين كأيستان.
Maafkan kami, mamanda bendahara. 	 معافكن كامي، ممندا بنداهارا.
Kami tidak merancang untuk mengundang murka tuanku. 	 كامي تيدق مرنچڠ اونتوق مڠوندڠ مورک توانكو.
Sesungguhnya  Laksamana Jebat yang membawa kami ke mari, dan kami hanya mengekori. 	 سسوڠڬوهڽ لقسامان جبت يڠ ممباوا كامي كماري، دان كامي هاڽ مڠيكوري.
Cendana terus mengangkat sembah. 	 چندانا تروس مڠڠكت سمبه.
Tun Nirmala terus ketawa lagi. 	 تون نيرمالا تروس كتاوا لاڬي.
Bertenang. 	 برتنڠ.
Tuanku Mahmud bukanlah orang yang terlalu ambil kisah akan hal sebegini. 	 توانكو محمود بوكنله اورڠ يڠ ترلالو امبيل قيصه اكن حال سبڬيني.
Apabila kalian tidak hadir, baginda terus menyibukkan diri dengan urusan tersendiri. 	 اڤابيلا كالين تيدق حاضير، بڬيندا تروس مڽيبوقكن ديري دڠن اوروسن ترسنديري.
Walau aku sebenarnya lebih berhajat kalian hadir dan menyibukkan baginda. 	 والاو اكو سبنرڽ لبيه برحاجة كالين حاضير دان مڽيبوقكن بڬيندا.
Tawanya bertukar menjadi senyuman. 	 تاواڽ برتوكر منجادي سڽومن.
Kalamnya bagai menyimpan makna yang mendalam. 	 كلامڽ باڬاي مڽيمڤن معنا يڠ مندالم.
Tambah pula dengan helaan nafas panjang yang menderu dari rongganya. 	 تمبه ڤولا دڠن هلاءن نفس ڤنجڠ يڠ مندرو دري روڠڬڽ.
Ah, hal sudah pun berlalu. 	 اه، حال سوده ڤون برلالو.
Apa kata kita nikmati sahaja pertarungan persahabatan antara mereka bertiga? Bukanlah mudah untuk kita melihat tiga anak murid Adiwaja berentap sedemikian rupa. 	 اڤ كات كيت نعمتي سهاج ڤرتاروڠن ڤرصحابتن انتارا مريک برتيݢ؟ بوكنله موده اونتوق كيت مليهت تيݢ انق موريد اديواج برنتڤ سدميكين روڤا.
Sesuatu yang tidak pernah aku saksikan dengan mata kepalaku sendiri. 	 سسواتو يڠ تيدق ڤرنه اكو سقسيكن دڠن مات كڤالاكو سنديري.
Tun Nirmala menghenyakkan punggungnya di atas batang pokok tumbang, sambil wajah dihiasi sangir. 	 تون نيرمالا مڠهڽقكن ڤوڠڬوڠڽ دأتس باتڠ ڤوكوق تومبڠ، سمبيل واجه دهياسي ساڠير.
Cendana dan Nadim sama-sama terpana dengan kesederhanaan yang dipamerkan oleh Bendahara Semutar Putih itu. 	 چندانا دان نديم سام٢ ترڤان دڠن كسدرهاناءن يڠ دڤاميركن اوليه بنداهارا سموتر ڤوتيه ايت.
Mamanda Bendahara itu memandang mereka berdua. 	 ممندا بنداهارا ايت ممندڠ مريک بردوا.
Ayuh, duduk. 	 ايوه، دودوق.
Buat apa berdiri begitu. 	 بوات اڤ برديري بڬيتو.
Senyuman pada bibir Tun Nirmala melebar. 	 سڽومن ڤد بيبير تون نيرمالا مليبر.
Nadim cepat-cepat duduk di sisinya. 	 نديم چڤت٢ دودوق دسيسيڽ.
Cendana pula duduk sedikit berjarak dari Nadim. 	 چندانا ڤولا دودوق سديكيت برجارق دري نديم.
Tuanku begitu gembira dengan kehadiran Nirnama bersama-sama armada dari Kerajaan Serawa. 	 توانكو بڬيتو ڬمبيرا دڠن كحاضيرن نيرنام برساما-سام ارماد دري كراجاءن سراوا.
Segala pemberian Puteri Santubong dan Puteri Sejinjang juga amat dihargai kami. 	 سڬالا ڤمبرين ڤوتري سنتوبوڠ دان ڤوتري سجينجڠ جوݢ امت دهرڬاءي كامي.
Rezeki telah mencurah-mencurah kepada kami kebelakangan ini setelah berjaya merampas kembali Wilayah Ujong. 	 رزقي تله منچوره٢ كڤد كامي كبلاكڠن اين ستله برجاي مرمڤس كمبالي ولايه اوجوڠ.
Sekarang, kami punya hubungan rasmi dengan Kerajaan Serawa. 	 سكارڠ، كامي ڤوڽا هوبوڠن راسمي دڠن كراجاءن سراوا.
Nirnama begitu melangkaui jangkaan kami. 	 نيرنام بڬيتو ملڠكاوءي جڠكاءن كامي.
Tun Nirmala berbicara sambil menikmati pertarungan tiga pendekar jauh di hadapan mereka. 	 تون نيرمالا بربيچارا سمبيل منعمتي ڤرتاروڠن تيݢ ڤنديكر جاءوه دهادڤن مريک.
Apakah Tuanku Sultan Mahmud yang mulia punya hadiah menarik untuk diberikan kepada Nirnama atas jasanya? Nadim tersengih-sengih. 	 اڤاكه توانكو سلطان محمود يڠ موليا ڤوڽا هديه مناريق اونتوق دبريكن كڤد نيرنام اتس جاسڽ؟ نديم ترسڠيه-سڠيه.
Ah Nadim, engkau tahu yang Nirnama akan menolak pemberian Tuanku Sultan, dan engkau mahukan pemberian itu untuk dirimu, bukan? Dasar Sang Kancil. 	 اه نديم، اڠكاو تاهو يڠ نيرنام اكن منولق ڤمبرين توانكو سلطان، دان اڠكاو ماهوكن ڤمبرين ايت اونتوق ديريمو، بوكن؟ داسر سڠ كنچيل.
Cendana ketawa kecil. 	 چندانا كتاوا كچيل.
Dia sudah masak dengan ulah Nadim. 	 دي سوده ماسق دڠن اوله نديم.
Sebelum ini, bermacam-macam hadiah dan kurniaan daripada Puteri Santubong dan Puteri Sejinjang untuk Nirnama juga telah diambil oleh Nadim, memandangkan Nirnama menolak pemberian-pemberian tersebut. 	 سبلوم اين، برماچم-ماچم هديه دان كورنياءن درڤد ڤوتري سنتوبوڠ دان ڤوتري سجينجڠ اونتوق نيرنام جوݢ تله دأمبيل اوليه نديم، ممندڠكن نيرنام منولق ڤمبرين٢ ترسبوت.
Nadim ketawa kuat. 	 نديم كتاوا قوات.
Hah, Cik Cendana, janganlah cemburu. 	 هاه، چيق چندانا، جاڠنله چمبورو.
Kita boleh berkongsi!  Tun Nirmala turut ketawa. 	 كيت بوليه بركوڠسي!  تون نيرمالا توروت كتاوا.
Tuanku Sultan Mahmud telah lama berkenan mahu menganugerahkan jawatan Laksamana kepada Nirnama. 	 توانكو سلطان محمود تله لاما بركنن ماهو مڠأنوڬرهكن جاوتن لقسامان كڤد نيرنام.
Tetapi nampaknya Nirnama berterusan menolak. 	 تتاڤي نمڤقڽ نيرنام برتروسن منولق.
Mungkin itu juga sebabnya Nirnama terus bersetuju dengan cadangan Laksamana Jebat untuk ke mari berbanding menghadap ke istana. 	 موڠكين ايت جوݢ سببڽ نيرنام تروس برستوجو دڠن چادڠن لقسامان جبت اونتوق كماري بربنديڠ مڠهادڤ كأيستان.
Mahu mengelak dari bersua Tuanku Sultan. 	 ماهو مڠيلق دري برسوا توانكو سلطان.
Erm, apakah mungkin ada kaitannya juga dengan hal yang sedang berlaku di sini? Cendana mencelah. 	 ارم، اڤاكه موڠكين اد كاءيتنڽ جوݢ دڠن حال يڠ سدڠ برلاكو دسيني؟ چندانا منچله.
Senyuman yang sering menghiasi bibir bendahara itu sirna. 	 سڽومن يڠ سريڠ مڠهياسي بيبير بنداهارا ايت سيرنا.
Dahinya sedikit berkerut. 	 داهيڽ سديكيت بركروت.
Cendana ditatapnya dengan tepat. 	 چندانا دتاتڤڽ دڠن تڤت.
Apa maksud Cik. 	 اڤ مقصود چيق.
Cendana. 	 چندانا.
Cendana memperkenalkan diri. 	 چندانا ممڤركنلكن ديري.
Mata Tun Nirmala memandang Cendana dari atas ke bawah. 	 مات تون نيرمالا ممندڠ چندانا دري اتس كباوه.
Perawakanmu mengingatkan daku akan. 	 ڤراوقنمو مڠيڠتكن داكو اكن.
Aku pula Nadim. 	 اكو ڤولا نديم.
Dari Perkampungan Medini. 	 دري ڤركامڤوڠن مديني.
Nadim menghulurkan tangan, membuatkan bicara Tun Nirmala terpotong. 	 نديم مڠهولوركن تاڠن، ممبواتكن بيچارا تون نيرمالا ترڤوتوڠ.
Bendahara Semutar Putih itu segera menyambutnya dengan penuh hemah. 	 بنداهارا سموتر ڤوتيه ايت سڬرا مڽمبوتڽ دڠن ڤنوه هيمه.
Laksamana Jebat ada menceritakan perihal Puteri Gunung Ledang. 	 لقسامان جبت اد منچريتاكن ڤريحال ڤوتري ڬونوڠ ليدڠ.
Cendana menyambung, mengabaikan bicara Tun Nirmala yang tidak berjaya disempurnakan sebelum ini. 	 چندانا مڽمبوڠ، مڠأبايكن بيچارا تون نيرمالا يڠ تيدق برجاي دسمڤورناكن سبلوم اين.
Aku sangka selama ini kisah puteri rupawan itu hanya kisah dongeng. 	 اكو سڠک سلاما اين قيصه ڤوتري روڤاون ايت هاڽ قيصه دوڠيڠ.
Tidak sangka benar-benar ada puteri dari kayangan yang bersemayam di atas Gunung Ledang. 	 تيدق سڠک بنر٢ اد ڤوتري دري كايڠن يڠ برسمايم دأتس ڬونوڠ ليدڠ.
Nadim teruja. 	 نديم تروجا.
Jelas, dia juga telah mendengar hal ini daripada perbualan Jebat dan Nirnama. 	 جلس، دي جوݢ تله مندڠر حال اين درڤد ڤربوالن جبت دان نيرنام.
Tun Nirmala tersengih. 	 تون نيرمالا ترسڠيه.
Dari kayangan. 	 دري كايڠن.
Lantas menggeleng. 	 لنتس مڠڬيليڠ.
Benar, seorang perempuan yang amat rupawan, muncul menghadap baginda tidak lama setelah Wilayah Ujong tumbang. 	 بنر، سأورڠ ڤرمڤوان يڠ امت روڤاون، مونچول مڠهادڤ بڬيندا تيدق لاما ستله ولايه اوجوڠ تومبڠ.
Jadi dia benar-benar wujud! Nadim tidak dapat menyembunyikan perasaannya. 	 جادي دي بنر٢ وجود! نديم تيدق داڤت مڽمبوڽيكن ڤراساءنڽ.
Dia hadir bersama sekumpulan dayang, yang masing-masing pun cukup memukau. 	 دي حاضير برسام سكومڤولن دايڠ، يڠ ماسيڠ٢ ڤون چوكوڤ مموكاو.
Apa tujuan Puteri Gunung Ledang menghadap Tuanku Sultan Mahmud? Cendana berminat. 	 اڤ توجوان ڤوتري ڬونوڠ ليدڠ مڠهادڤ توانكو سلطان محمود؟ چندانا برمينت.
Tun Nirmala kembali melayarkan pandangan kepada Nirnama, Jebat dan Tuha yang masih rancak bertarung. 	 تون نيرمالا كمبالي ملايركن ڤندڠن كڤد نيرنام، جبت دان توها يڠ ماسيه رنچق برتاروڠ.
Untuk menyerahkan dirinya. 	 اونتوق مڽرهكن ديريڽ.
Dia sudi untuk menjadi isteri kepada Tuanku Sultan Mahmud. 	 دي سودي اونتوق منجادي استري كڤد توانكو سلطان محمود.
Tuanku Sultan semenjak didatangi mimpi berkenaan puteri itu berkali-kali, begitu nanar untuk mendapatkannya sebagai isteri. 	 توانكو سلطان سمنجق دداتڠي ميمڤي بركناءن ڤوتري ايت بركالي-كالي، بڬيتو نانر اونتوق منداڤتكنڽ سباڬاي استري.
Baginda telah beberapa kali menghantar utusan mencari Puteri Gunung Ledang, di mana sahaja dia berada. 	 بڬيندا تله ببراڤ كالي مڠهنتر اوتوسن منچاري ڤوتري ڬونوڠ ليدڠ، دمان سهاج دي براد.
Kehadiran Puteri Gunung Ledang sendiri menyerah diri sedemikian rupa, kegembiraan Tuanku Sultan Mahmud jelas tidak dapat digambarkan oleh sesiapa. 	 كحاضيرن ڤوتري ڬونوڠ ليدڠ سنديري مڽره ديري سدميكين روڤا، كڬمبيراءن توانكو سلطان محمود جلس تيدق داڤت دڬامبركن اوليه سسياڤا.
Wah, bagai bulan jatuh ke riba! Nadim bertepuk tangan. 	 واه، باڬاي بولن جاتوه كريبا! نديم برتڤوق تاڠن.
Tun Nirmala menggeleng sambil menunduk. 	 تون نيرمالا مڠڬيليڠ سمبيل منوندوق.
Wajahnya mendung dengan durja. 	 واجهڽ مندوڠ دڠن دورجا.
Bagai badai besar yang menghempas, memusnahkan segala-gala. 	 باڬاي باداي بسر يڠ مڠهمڤس، مموسنهكن سڬالا-ڬالا.
Bicara perlahan Tun Nirmala membuatkan Nadim dan Cendana semakin tertanya-tanya akan hakikat sebenar perkara itu. 	 بيچارا ڤرلاهن تون نيرمالا ممبواتكن نديم دان چندانا سماكين ترتاڽا-تاڽ اكن حقيقة سبنر ڤركارا ايت.
Tawarannya itu datang bersyarat. 	 تاورنڽ ايت داتڠ برشرط.
Tujuh syarat. 	 توجوه شرط.
Apa syarat-syaratnya, tuan bendahara?  Sebuah jambatan emas dari Gunung Ledang ke Melaka, sebuah jambatan perak dari Melaka ke Gunung Ledang, tujuh tempayan emas, tujuh tempayan perak, tujuh tempayan air mata gadis sunti, tujuh tempayan darah para pemuda, dan akhir sekali semangkuk darah keturunan Sultan Mahmud. 	 اڤ شرط-شرطڽ، توان بنداهارا؟  سبواه جمبتن امس دري ڬونوڠ ليدڠ كملاک، سبواه جمبتن ڤيراق دري ملاک كڬونوڠ ليدڠ، توجوه تمڤاين امس، توجوه تمڤاين ڤيراق، توجوه تمڤاين اءير مات ڬاديس سونتي، توجوه تمڤاين داره ڤارا ڤمودا، دان اخير سكالي سمڠكوق داره كتورونن سلطان محمود.
Mata Cendana dan Nadim sama-sama membulat. 	 مات چندانا دان نديم سام٢ ممبولت.
Jadi. 	 جادي.
Akibat sudah diuliti renjana kepada Puteri Gunung Ledang, Tuanku Sultan Mahmud begitu bersungguh mahu menunaikan syarat-syarat tersebut. 	 عاقبة سوده داوليتي رنجان كڤد ڤوتري ڬونوڠ ليدڠ، توانكو سلطان محمود بڬيتو برسوڠڬوه ماهو منونايكن شرط٢ ترسبوت.
Bagi memenuhi syarat-syarat yang awal, baginda mengerah tentera-tentera Semutar Putih bagi mengumpulkan segala harta yang ada dalam perbendaharaan, juga daripada rakyat jelata. 	 باڬي ممنوهي شرط٢ يڠ اول، بڬيندا مڠره تنترا٢ سموتر ڤوتيه باڬي مڠومڤولكن سڬالا هرتا يڠ اد دالم ڤربنداهاراءن، جوݢ درڤد رعيت جلات.
Itulah sebabnya pelabuhan Melaka agak lengang! Nadim menyerkap jarang. 	 ايتله سببڽ ڤلابوهن ملاک اڬق لڠڠ! نديم مڽركڤ جارڠ.
Para saudagar dan pedagang, apabila mendapat khabar ini, mereka tidak lagi senang hati menjadikan Melaka sebagai tempat berdagang. 	 ڤارا ساودڬر دان ڤدڬڠ، اڤابيلا منداڤت خبر اين، مريک تيدق لاڬي سنڠ هاتي منجاديكن ملاک سباڬاي تمڤت برداڬڠ.
Pada masa yang sama, rakyat jelata takut untuk keluar dari rumah, risau akan diperas oleh tentera-tentera Semutar Putih. 	 ڤد ماس يڠ سام، رعيت جلات تاكوت اونتوق كلوار دري رومه، ريساو اكن دڤراس اوليه تنترا٢ سموتر ڤوتيه.
Apa yang aku lebih risaukan, rakyat di bawah jajahan Wilayah Ujong yang baru kami kuasai, akan turut menjadi mangsa tidak lama lagi. 	 اڤ يڠ اكو لبيه ريساوكن، رعيت دباوه ججاهن ولايه اوجوڠ يڠ بارو كامي كواساءي، اكن توروت منجادي مڠسا تيدق لاما لاڬي.
Tun Nirmala menghela nafas panjang buat kesekian kali. 	 تون نيرمالا مڠهيلا نفس ڤنجڠ بوات كسكين كالي.
Jelas, dia begitu ralat dengan apa yang berlaku. 	 جلس، دي بڬيتو رالت دڠن اڤ يڠ برلاكو.
Hilang ceria yang terpamer awal-awal tadi. 	 هيلڠ چريا يڠ ترڤامير اول٢ تادي.
Tuanku Sultan begitu gembira dengan kehadiran armada Kerajaan Serawa membawa banyak pemberian, kerana itu semua akan menjadi tambahan bagi melancarkan usaha baginda memenuhi hajat Puteri Gunung Ledang. 	 توانكو سلطان بڬيتو ڬمبيرا دڠن كحاضيرن ارماد كراجاءن سراوا ممباوا باڽق ڤمبرين، كران ايت سموا اكن منجادي تمبهن باڬي ملنچركن اوسها بڬيندا ممنوهي حاجة ڤوتري ڬونوڠ ليدڠ.
Apakah mamanda bendahara tidak mampu berbuat sesuatu? Bagaimana dengan Laksamana Tuha? Cendana melayarkan pandangan ke arah pertarungan antara Nirnama dan kakanda-kakanda seperguruannya. 	 اڤاكه ممندا بنداهارا تيدق ممڤو بربوات سسواتو؟ باڬايمان دڠن لقسامان توها؟ چندانا ملايركن ڤندڠن كأره ڤرتاروڠن انتارا نيرنام دان ككندا٢ سڤرڬوروانڽ.
Tun Nirmala melemparkan pandangan redup ke arah yang sama. 	 تون نيرمالا مليمڤركن ڤندڠن ردوڤ كأره يڠ سام.
Pandangan yang penuh rahsia dan makna. 	 ڤندڠن يڠ ڤنوه رهسيا دان معنا.
Bahkan selama ini kamilah yang cuba mengekang sikap dan perbuatan Tuanku Sultan Mahmud. 	 بهكن سلاما اين كاميله يڠ چوبا مڠكڠ سيكڤ دان ڤربواتن توانكو سلطان محمود.
Tetapi semenjak kehadiran Puteri Gunung Ledang di hadapan mata, benar-benar tuanku seperti hilang akal dan di luar kawalan. 	 تتاڤي سمنجق كحاضيرن ڤوتري ڬونوڠ ليدڠ دهادڤن مات، بنر٢ توانكو سڤرتي هيلڠ عقل دان دلوار كاولن.
Sesuatu yang meresahkan kami. 	 سسواتو يڠ مرسهكن كامي.
Tun Nirmala memandang jauh ke hadapan. 	 ‘‘ تون نيرمالا ممندڠ جاءوه كهادڤن.
Kembali kepada Nirnama, Jebat dan Tuha. 	 كمبالي كڤد نيرنام، جبت دان توها.
Mujur Nirnama telah pulang. 	 موجور نيرنام تله ڤولڠ.
Mungkin sudah takdir kalian menyertai kami minggu hadapan. 	 موڠكين سوده تقدير كالين مڽرتاءي كامي ميڠڬو هادڤن.
Ke mana, mamanda bendahara?  Ke Gunung Ledang. 	 كمان، ممندا بنداهارا؟  كڬونوڠ ليدڠ.
Rombongan bagi membincangkan syarat-syarat tersebut, kalau-kalau boleh diringankan. 	 رومبوڠن باڬي ممبينچڠكن شرط٢ ترسبوت، كالاو٢ بوليه دريڠنكن.
Tun Nirmala tersenyum lebar. 	 تون نيرمالا ترسڽوم ليبر.
Nadim dan Cendana saling berpandangan. 	 نديم دان چندانا ساليڠ برڤندڠن.
Assalamu’alaikum wa rahmatullah. 	 السلام عليكم ورحمة الله.
Assalamu’alaikum wa rahmatullah. 	 السلام عليكم ورحمة الله.
Nirnama kemudian berpaling ke belakang. 	 نيرنام كمودين برڤاليڠ كبلاكڠ.
Nadim dan Cendana tenang bersimpuh. 	 نديم دان چندانا تنڠ برسيمڤوه.
Nadim di kanannya, sedikit belakang, manakala Cendana di belakang mereka. 	 نديم دكاننڽ، سديكيت بلاكڠ، مانكالا چندانا دبلاكڠ مريک.
Terus terukir senyuman pada bibir Nirnama. 	 تروس تراوكير سڽومن ڤد بيبير نيرنام.
Mereka bagaikan sebuah keluarga. 	 مريک باڬايكن سبواه كلوارݢ.
Senyuman itu kemudian dipatahkan oleh kumat-kamit bibirnya berwirid. 	 سڽومن ايت كمودين دڤاتهكن اوليه كومت-كاميت بيبيرڽ برورد.
Semenjak perjalanan pulang dari Kerajaan Serawa, mereka bertiga akan mengerjakan solat fardhu secara berjemaah. 	 سمنجق ڤرجالنن ڤولڠ دري كراجاءن سراوا، مريک برتيݢ اكن مڠرجكن صلاة فرض سچارا برجماعه.
Nadim semakin mahir dengan amalan-amalan dalam Islam. 	 نديم سماكين ماهير دڠن عمالن٢ دالم إسلام.
Sudah boleh membaca doa-doa pendek, pandai berzikir, dan tahu akan Rukun Iman dan Rukun Islam, walau belum benar-benar mendalami kesemuanya. 	 سوده بوليه ممباچ دعا٢ ڤينديق، ڤنداي برذيكير، دان تاهو اكن روكون إيمان دان روكون إسلام، والاو بلوم بنر٢ مندالمي كسمواڽ.
Tetapi usahanya untuk hidup sebagai hamba Allah yang mengangkat perintah-Nya, jelas terpamer. 	 تتاڤي اوسهاڽ اونتوق هيدوڤ سباڬاي همبا الله يڠ مڠڠكت ڤرينتهڽ، جلس ترڤامير.
Hubungannya dengan Nirnama juga bertambah erat, memandangkan Nadim rajin bertanya akan selok-belok pengamalan dan kepercayaan dalam Islam. 	 هوبوڠنڽ دڠن نيرنام جوݢ برتمبه ارت، ممندڠكن نديم راجين برتاڽ اكن سيلوق-بيلوق ڤڠعملن دان كڤرچاياءن دالم إسلام.
Sekali-sekala, Cendana akan mencelah tanya walaupun srikandi itu lebih banyak mendengar. 	 سكالي-سكالا، چندانا اكن منچله تاڽ والاوڤون سريكندي ايت لبيه باڽق مندڠر.
Mungkin kerana Cendana telah dibesarkan oleh keluarga yang mengamalkan Islam, jadi ilmunya lebih baik berbanding Nadim, menyebabkan dia merasakan kurang keperluan untuk banyak bertanya. 	 موڠكين كران چندانا تله دبسركن اوليه كلوارݢ يڠ مڠعملكن إسلام، جادي علموڽ لبيه باءيق بربنديڠ نديم، مڽببكن دي مراساكن كورڠ كڤرلوان اونتوق باڽق برتاڽ.
Mungkin juga kerana soalan-soalan Nadim serupa dengan soalan-soalan yang dia sendiri ingin lontarkan. 	 موڠكين جوݢ كران سوءالن٢ نديم سروڤا دڠن سوءالن٢ يڠ دي سنديري ايڠين لونتركن.
Hubungan mereka bertiga menjadi semakin akrab. 	 هوبوڠن مريک برتيݢ منجادي سماكين اقرب.
Pun begitu, Nirnama masih jarang berbicara hal yang kosong bersama mereka. 	 ڤون بڬيتو، نيرنام ماسيه جارڠ بربيچارا حال يڠ كوسوڠ برسام مريک.
Tetapi dengan terzahirnya hubungan antara Nirnama, Tuha dan Jebat, Nirnama telah sedikit sebanyak berkongsi akan pengalaman hidupnya bersama-sama mereka di sebuah pergunungan misteri, menjadi anak didik kepada Adiwaja. 	 تتاڤي دڠن ترظاهيرڽ هوبوڠن انتارا نيرنام، توها دان جبت، نيرنام تله سديكيت سباڽق بركوڠسي اكن ڤڠالمن هيدوڤڽ برساما-سام مريک دسبواه ڤرڬونوڠن ميستري، منجادي انق ديديق كڤد اديواج.
Insan yang dikhabarkan telah membunuh Jagat Suci satu ketika dahulu. 	 انسان يڠ دخبركن تله ممبونوه جاڬت سوچي ساتو كتيک دهولو.
Rupa-rupanya ketika itu Jagat Suci hanya dipasung. 	 روڤا-روڤاڽ كتيک ايت جاڬت سوچي هاڽ دڤاسوڠ.
Apabila selesai berwirid, Nirnama mengangkat tangan untuk berdoa. 	 اڤابيلا سلساي برورد، نيرنام مڠڠكت تاڠن اونتوق بردعاء.
Demikian Nadim dan Cendana. 	 دمكين نديم دان چندانا.
Ya Allah, sesungguhnya Engkau mengetahui hati kami. 	 يا الله، سسوڠڬوهڽ اڠكاو مڠتاهوءي هاتي كامي.
Kami telah berkumpul kerana cinta-Mu, berjumpa dalam ketaatan pada-Mu, bersatu dalam dakwah-Mu, dan berpadu dalam membela syariat-Mu. 	 كامي تله بركومڤول كران چينتامو، برجومڤا دالم كطاعتن ڤدمو، برساتو دالم دعوهمو، دان برڤادو دالم ممبلا شريعتمو.
Maka, ya Allah, kuatkanlah ikatannya, kekalkanlah cintanya, tunjukkanlah jalannya. 	 مك، يا الله، قواتكنله ايكتنڽ، ككلكنله چينتاڽ، تونجوقكنله جالنڽ.
Penuhilah ia dengan cahaya yang tiada kunjung malap. 	 ڤنوهيله اي دڠن چهاي يڠ تياد كونجوڠ مالڤ.
Lapangkanlah dada-dada kami dengan iman yang berlimpah kepada-Mu serta indahnya takwa kepada-Mu, dan hidupkannya dengan ma’rifat-Mu, dan matikan ia dalam syahid di jalan-Mu. 	 لاڤڠكنله دادا٢ كامي دڠن إيمان يڠ برليمڤه كڤدمو سرتا ايندهڽ تقوى كڤدمو، دان هيدوڤكنڽ دڠن معرفتمو، دان ماتيكن اي دالم شهيد دجالنمو.
Sesungguhnya Engkau sebaik-baik pelindung dan sebaik-baik penolong. 	 سسوڠڬوهڽ اڠكاو سباءيق-باءيق ڤليندوڠ دان سباءيق-باءيق ڤنولوڠ.
Ya Allah, kabulkanlah. 	 يا الله، كابولكنله.
Amin. 	 امين.
Amiiin! Nadim dan Cendana serentak bersuara. 	 امين! نديم دان چندانا سرنتق برسوارا.
Ketiga-tiga mereka mengusap wajah masing-masing. 	 كتيݢا-تيݢ مريک مڠوسڤ واجه ماسيڠ٢.
Dari beranda teratak Laksamana Jebat ini, mereka dapat melihat yang buana dan bumantara sekitar masih bergelap. 	 دري برندا تراتق لقسامان جبت اين، مريک داڤت مليهت يڠ بوانا دان بومانتارا سكيتر ماسيه برڬلڤ.
Jebat tidak bersama mereka kerana telah pergi ke Istana Semutar Putih untuk mempersiapkan rombongan diraja ke Gunung Ledang yang akan bergerak pada hari ini. 	 جبت تيدق برسام مريک كران تله ڤرڬي كأيستان سموتر ڤوتيه اونتوق ممڤرسياڤكن رومبوڠن دراج كڬونوڠ ليدڠ يڠ اكن برڬرق ڤد هاري اين.
Engkau rasa, Puteri Gunung Ledang itu cantiknya bagaimana? Jika Sultan Mahmud nanar, aku fikir kecantikannya jauh mengatasi Puteri Santubong dan Puteri Sejinjang. 	 اڠكاو راس، ڤوتري ڬونوڠ ليدڠ ايت چنتيقڽ باڬايمان؟ جک سلطان محمود نانر، اكو فيكير كچنتيقنڽ جاءوه مڠاتسي ڤوتري سنتوبوڠ دان ڤوتري سجينجڠ.
Nadim tiba-tiba membuka perbincangan. 	 نديم تيبا٢ ممبوک ڤربينچڠن.
Nirnama tersenyum kecil. 	 نيرنام ترسڽوم كچيل.
Seperti biasa, dia tidak gemar dengan perbualan sebegini. 	 سڤرتي بياسا، دي تيدق ڬمر دڠن ڤربوالن سبڬيني.
Tetapi dia juga bukan jenis yang suka membantah dan melarang-larang. 	 تتاڤي دي جوݢ بوكن جنيس يڠ سوک ممبنته دان ملارڠ-لارڠ.
Nirnama hanya akan memasang telinga. 	 نيرنام هاڽ اكن مماسڠ تليڠا.
Aku tidak rasa Puteri Gunung Ledang itu benar-benar dari kayangan. 	 اكو تيدق راس ڤوتري ڬونوڠ ليدڠ ايت بنر٢ دري كايڠن.
Tiada sesiapa datang dari kayangan, kecuali Adam dan Hawa. 	 تياد سسياڤا داتڠ دري كايڠن، كچوالي ادم دان هاوا.
Cendana bersuara, walaupun tidak menjawab persoalan Nadim. 	 چندانا برسوارا، والاوڤون تيدق منجواب ڤرسوءالن نديم.
Hah, ada betulnya juga. 	 هاه، اد بتولڽ جوݢ.
Nadim menggaru-garu belakang kepala. 	 نديم مڠڬارو-ڬارو بلاكڠ كڤالا.
Bermakna, mungkin kecantikannya lebih kurang seperti Puteri Santubong dan Puteri Sejinjang juga. 	 برمعنا، موڠكين كچنتيقنڽ لبيه كورڠ سڤرتي ڤوتري سنتوبوڠ دان ڤوتري سجينجڠ جوݢ.
Nadim memandang Cendana sambil mengangkat keningnya dua kali. 	 نديم ممندڠ چندانا سمبيل مڠڠكت كنيڠڽ دوا كالي.
Cendana tertawa kecil dan menggeleng. 	 چندانا ترتاوا كچيل دان مڠڬيليڠ.
Ada-ada sahaja engkau ini, Nadim. 	 اد٢ سهاج اڠكاو اين، نديم.
Gurauan Nadim membuatkan bibir Nirnama terkoyak dengan senyuman nipis, sambil pandangannya jatuh kepada Cendana. 	 ڬوراوان نديم ممبواتكن بيبير نيرنام تركويق دڠن سڽومن نيڤيس، سمبيل ڤندڠنڽ جاتوه كڤد چندانا.
Sempat pandangan mereka berdua bertaut buat beberapa detik sebelum Nirnama melayarkan pandangannya kembali ke halaman. 	 سمڤت ڤندڠن مريک بردوا برتاءوت بوات ببراڤ دتيق سبلوم نيرنام ملايركن ڤندڠنڽ كمبالي كهلامن.
Mereka bertiga telah membuat keputusan untuk menyertai rombongan ke Gunung Ledang. 	 مريک برتيݢ تله ممبوات كڤوتوسن اونتوق مڽرتاءي رومبوڠن كڬونوڠ ليدڠ.
Perjalanan ke sana akan memakan masa dua hari. 	 ڤرجالنن كسان اكن مماكن ماس دوا هاري.
Mereka akan ke sana dengan menunggang kuda, membuatkan perjalanan untuk sampai ke kaki gunung itu memakan masa hanya separuh hari. 	 مريک اكن كسان دڠن منوڠڬڠ كودا، ممبواتكن ڤرجالنن اونتوق سمڤاي ككاكي ڬونوڠ ايت مماكن ماس هاڽ سڤاروه هاري.
Separuh hari lagi akan digunakan untuk mendaki dan bertemu Puteri Gunung Ledang. 	 سڤاروه هاري لاڬي اكن دڬوناكن اونتوق منداكي دان برتمو ڤوتري ڬونوڠ ليدڠ.
Seterusnya, jika tiada aral melintang, keesokan harinya mereka akan turun dan pulang. 	 ستروسڽ، جک تياد ارل ملينتڠ، كإيسوقن هاريڽ مريک اكن تورون دان ڤولڠ.
Bijak juga mamanda bendahara mencari jalan tengah. 	 بيجق جوݢ ممندا بنداهارا منچاري جالن تڠه.
Ternyata dia amat berpengalaman menguruskan kerajaan dan kerenah Tuanku Sultan Mahmud. 	 ترڽات دي امت برڤڠالمن مڠوروسكن كراجاءن دان قرينه توانكو سلطان محمود.
Cendana memandang ke arah Nirnama, bagaikan mahu pemuda itu memberikan maklum balas. 	 چندانا ممندڠ كأره نيرنام، باڬايكن ماهو ڤمودا ايت ممبريكن معلوم بالس.
Nirnama perasan akan hal tersebut. 	 نيرنام ڤراسن اكن حال ترسبوت.
Dia mengangguk. 	 دي مڠڠڬوق.
Sepanjang seminggu ini, Tun Nirmala sudah beberapa kali singgah ke teratak Jebat dan berbincang dengannya akan keadaan semasa Melaka serta Kerajaan Semutar Putih. 	 سڤنجڠ سميڠڬو اين، تون نيرمالا سوده ببراڤ كالي سيڠڬه كتراتق جبت دان بربينچڠ دڠنڽ اكن كأداءن سماس ملاک سرتا كراجاءن سموتر ڤوتيه.
Jelas, bendahara itu berusaha memastikan segala-galanya berada dalam keadaan baik dan lancar, terutama kebajikan rakyat jelata dan pertahanan Semutar Putih. 	 جلس، بنداهارا ايت براوسها ممستيكن سڬالا-ڬالاڽ براد دالم كأداءن باءيق دان لنچر، ترأوتام كباجيكن رعيت جلات دان ڤرتاهنن سموتر ڤوتيه.
Sultan Mahmud pula lebih banyak leka di istana, bersenang-lenang dengan segala kemewahan yang diwarisi. 	 سلطان محمود ڤولا لبيه باڽق ليک دإيستان، برسنڠ-لينڠ دڠن سڬالا كميواهن يڠ دواريثي.
Apabila Wilayah Ujong dirampas dari Indera Kayangan, baginda semakin lalai dengan pertambahan rezeki yang mencurah-curah. 	 اڤابيلا ولايه اوجوڠ درمڤاس دري ايندرا كايڠن، بڬيندا سماكين لالاي دڠن ڤرتمبهن رزقي يڠ منچوره-چوره.
Sekali-sekala, Sultan Mahmud akan menghantar utusan menjemput Nirnama ke istana, tetapi Nirnama sering pandai menyibukkan diri. 	 سكالي-سكالا، سلطان محمود اكن مڠهنتر اوتوسن منجمڤوت نيرنام كأيستان، تتاڤي نيرنام سريڠ ڤنداي مڽيبوقكن ديري.
Sepanjang seminggu ini dia tidak hanya duduk diam di dalam mahligai Jebat. 	 سڤنجڠ سميڠڬو اين دي تيدق هاڽ دودوق ديام ددالم مهليڬاي جبت.
Nirnama turun menyantuni masyarakat sekeliling pusat pemerintahan Semutar Putih. 	 نيرنام تورون مڽنتوني مشاركت سكليليڠ ڤوست ڤمرينتهن سموتر ڤوتيه.
Memasang telinga akan rintihan mereka, serta berusaha untuk lebih memahami keadaan semasa di sini. 	 مماسڠ تليڠا اكن رينتيهن مريک، سرتا براوسها اونتوق لبيه ممهمي كأداءن سماس دسيني.
Cendana dan Nadim sering menemani. 	 چندانا دان نديم سريڠ منماني.
Mereka akan pergi dari satu kampung ke satu kampung berhampiran Pusat Pemerintahan Semutar Putih, dan bersantai di warung yang punya ramai pelanggan, memasang telinga. 	 مريک اكن ڤرڬي دري ساتو كامڤوڠ كساتو كامڤوڠ برهمڤيرن ڤوست ڤمرينتهن سموتر ڤوتيه، دان برسنتاي دواروڠ يڠ ڤوڽا راماي ڤلڠڬن، مماسڠ تليڠا.
Sekali-sekala, Nirnama akan masuk campur membantu apa termampu terhadap apa yang sedang berlaku di kampung yang dilawati mereka. 	 سكالي-سكالا، نيرنام اكن ماسوق چمڤور ممبنتو اڤ ترممڤو ترهادڤ اڤ يڠ سدڠ برلاكو دكامڤوڠ يڠ دلاوتي مريک.
Seperti kewujudan seorang bomoh yang cuba menipu orang ramai yang mendapatkan rawatan daripadanya. 	 سڤرتي كوجودن سأورڠ بوموه يڠ چوبا منيڤو اورڠ راماي يڠ منداڤتكن راوتن درڤدڽ.
Bomoh itu mengaku mempunyai kesaktian dan boleh menyembuhkan orang ramai dengan jampi yang dikatakan berasal daripada Al-Quran. 	 بوموه ايت مڠاكو ممڤوڽاءي كسقتين دان بوليه مڽمبوهكن اورڠ راماي دڠن جمڤي يڠ دكاتاكن برأصل درڤد القرءان.
Tetapi apabila Nirnama berhadapan dengannya, bomoh itu rupanya mengamalkan sihir dengan cara memotong-motong ayat Al-Quran, mencampurkannya dengan bahasa yang tidak dapat difahami, menyeru jin untuk membantu menyembuhkan. 	 تتاڤي اڤابيلا نيرنام برهادڤن دڠنڽ، بوموه ايت روڤاڽ مڠعملكن سيحير دڠن چارا مموتوڠ-موتوڠ ايات القرءان، منچمڤوركنڽ دڠن بهاس يڠ تيدق داڤت دفهمي، مڽرو جين اونتوق ممبنتو مڽمبوهكن.
Syirik dan khurafat. 	 شيريک دان خرافت.
Bomoh itu cuba membunuh Nirnama agar pekungnya tidak terdedah, tetapi Nirnama dengan mudah membunuhnya. 	 بوموه ايت چوبا ممبونوه نيرنام اڬر ڤكوڠڽ تيدق تردده، تتاڤي نيرنام دڠن موده ممبونوهڽ.
Orang kampung berkumpul melihat pertarungan itu. 	 اورڠ كامڤوڠ بركومڤول مليهت ڤرتاروڠن ايت.
Nirnama mengambil  peluang tersebut membetulkan fahaman orang kampung terhadap amalan agama Islam dan perubatannya. 	 نيرنام مڠمبيل ڤلواڠ ترسبوت ممبتولكن فهمن اورڠ كامڤوڠ ترهادڤ عمالن اڬام إسلام دان ڤراوبتنڽ.
Di beberapa kampung pula, berlaku perseteruan antara sekolah-sekolah silat. 	 دببراڤ كامڤوڠ ڤولا، برلاكو ڤرستروان انتارا سكوله٢ سيلت.
Masing-masing bersaing untuk menjadi sekolah yang terhebat. 	 ماسيڠ٢ برساءيڠ اونتوق منجادي سكوله يڠ ترهيبت.
Persaingan itu akhirnya meleret kepada pergaduhan, hingga ke tahap saling berbunuhan. 	 ڤرساءيڠن ايت اخيرڽ مليريت كڤد ڤرڬادوهن، هيڠݢ كتاهڤ ساليڠ بربونوهن.
Nirnama telah masuk campur dan menewaskan guru-guru silat yang bertelagah, disaksikan sekalian anak murid mereka. 	 نيرنام تله ماسوق چمڤور دان منيواسكن ڬورو٢ سيلت يڠ برتلاڬه، دسقسيكن سكالين انق موريد مريک.
Semua kemudian diseru agar merenung diri dan kembali menilai semula niat mempelajari seni silat. 	 سموا كمودين دسرو اڬر مرنوڠ ديري دان كمبالي منيلاي سمولا نية ممڤلاجري سني سيلت.
Di sebuah kampung lain, amalan khurafat dan syirik terlalu pekat. 	 دسبواه كامڤوڠ لاءين، عمالن خرافت دان شيريک ترلالو ڤكت.
Mereka menggantung gambar-gambar manusia dan simbol-simbol tertentu, lantas meminta berkat daripada semua itu. 	 مريک مڠڬنتوڠ ڬمبر٢ ماءنسي دان سيمبول٢ ترتنتو، لنتس ممينتا بركت درڤد سموا ايت.
Mereka membuat majlis-majlis keraian di kubur bagi menjemput pertolongan. 	 مريک ممبوات مجليس٢ كراءين دقبور باڬي منجمڤوت ڤرتولوڠن.
Diketuai oleh seorang lelaki berperawakan bagaikan ulama’, tetapi hakikatnya merupakan seorang penipu yang mengambil peluang atas kejahilan ramai. 	 دكتواءي اوليه سأورڠ للاكي برڤراوقن باڬايكن علماء، تتاڤي حقيقتڽ مروڤاكن سأورڠ ڤنيڤو يڠ مڠمبيل ڤلواڠ اتس كجاهيلن راماي.
Nirnama mendedahkan kebobrokan lelaki itu dan penipuannya di hadapan penduduk kampung, sebelum mengajarkan kepada mereka kebenaran agama Islam yang jauh dari syirik dan khurafat ini. 	 نيرنام منددهكن كبوبروقن للاكي ايت دان ڤنيڤوانڽ دهادڤن ڤندودوق كامڤوڠ، سبلوم مڠاجركن كڤد مريک كبنرن اڬام إسلام يڠ جاءوه دري شيريک دان خرافت اين.
Pemuda berparut itu nyata bukan berhelah bila mengelak Sultan Mahmud. 	 ڤمودا برڤاروت ايت ڽات بوكن برحيله بيلا مڠيلق سلطان محمود.
Dia benar-benar menyibukkan dirinya. 	 دي بنر٢ مڽيبوقكن ديريڽ.
Keadaan masyarakat di sekeliling pusat pemerintahan Semutar Putih menggambarkan betapa mereka diabaikan oleh pemerintah. 	 كأداءن مشاركت دسكليليڠ ڤوست ڤمرينتهن سموتر ڤوتيه مڠڬمبركن بتاڤ مريک دأبايكن اوليه ڤمرينته.
Sepatutnya pemerintahlah yang menjadi contoh yang baik dan berusaha menjaga kebajikan rakyat. 	 سڤاتوتڽ ڤمرينتهله يڠ منجادي چونتوه يڠ باءيق دان براوسها منجاݢ كباجيقن رعيت.
Termasuklah menjaga agama dan hal ehwal mereka. 	 ترماسوقله منجاݢ اڬام دان حال إيهول مريک.
Tetapi dengan sikap lalai dan alpa Sultan Mahmud, kampung-kampung sekitar pusat pemerintahan Semutar Putih cacamarba dengan pelbagai masalah tersendiri. 	 تتاڤي دڠن سيكڤ لالاي دان الڤا سلطان محمود، كامڤوڠ٢ سكيتر ڤوست ڤمرينتهن سموتر ڤوتيه چاچامربا دڠن ڤلباڬاي مسئله ترسنديري.
Belum termasuk hal pemerasan dari Istana sendiri. 	 بلوم ترماسوق حال ڤمرسن دري ايستان سنديري.
Hari ini nampaknya engkau tidak akan dapat mengelak baginda Sultan Mahmud lagi. 	 هاري اين نمڤقڽ اڠكاو تيدق اكن داڤت مڠيلق بڬيندا سلطان محمود لاڬي.
Bahu Nirnama ditepuk Nadim. 	 باهو نيرنام دتڤوق نديم.
Nirnama mengangguk. 	 نيرنام مڠڠڬوق.
Aku bukan tidak mahu menghadap baginda. 	 اكو بوكن تيدق ماهو مڠهادڤ بڬيندا.
Tinggal, aku tidak mahu tersepit sekiranya baginda ada mengutarakan apa-apa hajat. 	 تيڠڬل، اكو تيدق ماهو ترسڤيت سكيراڽ بڬيندا اد مڠاوتاراكن اڤ٢ حاجة.
Hah, aku tahu. 	 هاه، اكو تاهو.
Kerana itu engkau menyibukkan diri bukan? Nadim mengangkat keningnya dua kali. 	 كران ايت اڠكاو مڽيبوقكن ديري بوكن؟ نديم مڠڠكت كنيڠڽ دوا كالي.
Garis nipis terlakar pada bibir Nirnama. 	 ڬاريس نيڤيس ترلاكر ڤد بيبير نيرنام.
Pada engkau, apakah Puteri Gunung Ledang akan meringankan syarat-syaratnya, hah?  Nirnama kembali melayarkan pandangan ke halaman. 	 ڤد اڠكاو، اڤاكه ڤوتري ڬونوڠ ليدڠ اكن مريڠنكن شرط-شرطڽ، هاه؟  نيرنام كمبالي ملايركن ڤندڠن كهلامن.
Pandangan aku tidak penting. 	 ڤندڠن اكو تيدق ڤنتيڠ.
Apabila ke sana dan memerhati gerangan empunya badan, barulah aku boleh memberikan pandangan yang jujur. 	 اڤابيلا كسان دان ممرهاتي ڬراڠن امڤوڽا بادن، باروله اكو بوليه ممبريكن ڤندڠن يڠ جوجور.
Laksamana Jebat jelas tidak suka dengan kehadiran Puteri Gunung Ledang dan tindak-tanduk Tuanku Sultan Mahmud. 	 لقسامان جبت جلس تيدق سوک دڠن كحاضيرن ڤوتري ڬونوڠ ليدڠ دان تيندق-تندوق توانكو سلطان محمود.
Cendana menghela nafas. 	 چندانا مڠهيلا نفس.
Hah, dia langsung tidak segan silu mengkritik baginda secara terang dan jelas. 	 هاه، دي لڠسوڠ تيدق سڬن سيلو مڠكريتيک بڬيندا سچارا ترڠ دان جلس.
Nirnama tersengih. 	 نيرنام ترسڠيه.
Kakanda Jebat memang begitu. 	 ككندا جبت ميمڠ بڬيتو.
Selain periang, dia tegas dengan apa yang dirasakannya benar. 	 سلاءين ڤرياڠ، دي تڬس دڠن اڤ يڠ دراسكنڽ بنر.
Kakanda Jebat akan memperjuangkan kebenaran dengan bersungguh-sungguh. 	 ككندا جبت اكن ممڤرجواڠكن كبنرن دڠن برسوڠڬوه-سوڠڬوه.
Tidak kira dia berhadapan dengan siapa pun. 	 تيدق كيرا دي برهادڤن دڠن سياڤا ڤون.
Hah, apakah dia tidak takut Tuanku Sultan murka?  Mungkin kerana kemurkaan Allah lebih besar baginya. 	 هاه، اڤاكه دي تيدق تاكوت توانكو سلطان مورک؟  موڠكين كران كموركاءن الله لبيه بسر باڬيڽ.
Jawapan Nirnama membuatkan Nadim dan Cendana sama-sama terpana. 	 جواڤن نيرنام ممبواتكن نديم دان چندانا سام٢ ترڤان.
Ayuh kita bersedia. 	 ايوه كيت برسديا.
Mamanda Bendahara, beta tidak fikir rombongan ini satu keperluan. 	 ممندا بنداهارا، بيت تيدق فيكير رومبوڠن اين ساتو كڤرلوان.
Sultan Mahmud bersuara. 	 سلطان محمود برسوارا.
Wajahnya jelas mempamerkan riak tidak senang. 	 واجهڽ جلس ممڤاميركن رياق تيدق سنڠ.
Dia yang berpakaian indah serba kekuningan, dengan kepalanya megah mengenakan Tanjak Tebing Laksamana yang  bermutu, selayaknya seorang sultan. 	 دي يڠ برڤاكاين اينده سربا ككونيڠن، دڠن كڤالاڽ مڬه مڠناكن تنجق تبيڠ لقسامان يڠ برموتو، سلايقڽ سأورڠ سلطان.
Kedua-dua belah tangannya bersilang sementara dia berdiri di anjung Istana Semutar Putih. 	 كدوا-دوا بله تاڠنڽ برسيلڠ سمنتارا دي برديري دانجوڠ ايستان سموتر ڤوتيه.
Pandangan dilemparkan pada rombongan berkuda berkekuatan 15 orang di perkarangan. 	 ڤندڠن دليمڤركن ڤد رومبوڠن بركودا بركقواتن 15 اورڠ دڤركارڠن.
Ahli rombongan itu termasuk Tuha dan Jebat. 	 اهلي رومبوڠن ايت ترماسوق توها دان جبت.
Sebagai dua orang laksamana utama Kerajaan Semutar Putih, mereka akan mewakili Sultan Mahmud ke Gunung Ledang, bagi berbincang dengan Puteri Gunung Ledang akan syarat-syarat yang  telah diberikan. 	 سباڬاي دوا اورڠ لقسامان اوتام كراجاءن سموتر ڤوتيه، مريک اكن مواكيلي سلطان محمود کڬونوڠ ليدڠ، باڬي بربينچڠ دڠن ڤوتري ڬونوڠ ليدڠ اكن شرط٢ يڠ تله دبريكن.
Berdasarkan apa yang tuanku lakukan semenjak kehadiran Puteri Gunung Ledang, pada hemat patik, pacal yang hina ini, ada baiknya kita berbincang dengan Sang Puteri. 	 برداسركن اڤ يڠ توانكو لاكوكن سمنجق كحاضيرن ڤوتري ڬونوڠ ليدڠ، ڤد هيمت ڤاتيق، ڤاچل يڠ هينا اين، اد باءيقڽ كيت بربينچڠ دڠن سڠ ڤوتري.
Untuk kemaslahatan rakyat. 	 اونتوق كمصلحتن رعيت.
Sultan Mahmud mendengus. 	 سلطان محمود مندڠوس.
Jika bukan kerana engkau sahabat rapat ayahanda, beta sudah murka kepadamu, mamanda bendahara. 	 جک بوكن كران اڠكاو صحابة راڤت ايهندا، بيت سوده مورک كڤدمو، ممندا بنداهارا.
Ampun tuanku, beribu-ribu ampun. 	 امڤون توانكو، بريبو-ريبو امڤون.
Tuanku tahu bagaimana patik akan bersikap. 	 توانكو تاهو باڬايمان ڤاتيق اكن برسيكڤ.
Keutamaan patik adalah kepada keamanan Kerajaan Semutar Putih. 	 كأوتاماءن ڤاتيق اداله كڤد كأمانن كراجاءن سموتر ڤوتيه.
Tun Nirmala mengangkat sembah. 	 تون نيرمالا مڠڠكت سمبه.
Hatta mengatasi beta, mamanda bendahara?  Wajah tua Tun Nirmala terhias dengan senyuman. 	 حتى مڠاتسي بيت، ممندا بنداهارا؟  واجه توا تون نيرمالا ترهياس دڠن سڽومن.
Dia mengangguk perlahan sambil mengekalkan sembah. 	 دي مڠڠڬوق ڤرلاهن سمبيل مڠكلكن سمبه.
Buatlah sesuka hatimu, tetapi beta berikan amaran. 	 بواتله سسوک هاتيمو، تتاڤي بيت بريكن امرن.
Sekiranya atas tindakanmu, Puteri Gunung Ledang membatalkan hajat untuk mengahwini beta, beta akan murka semurka-murkanya. 	 سكيراڽ اتس تيندقنمو، ڤوتري ڬونوڠ ليدڠ ممبطلكن حاجت اونتوق مڠهويني بيت، بيت اكن مورک سمورک-موركڽ.
Hubungan mamanda dengan ayahanda beta tidak akan lagi menyelamatkan mamanda, Mengerti?  Ampun tuanku, beribu-ribu ampun. 	 هوبوڠن ممندا دڠن ايهندا بيت تيدق اكن لاڬي مڽلامتكن ممندا، مڠرتي؟  امڤون توانكو، بريبو-ريبو امڤون.
Patik mengerti, tuanku. 	 ڤاتيق مڠرتي، توانكو.
Rombongan ini usaha patik untuk menarik rambut daripada tepung, tanpa membuatkan tepung bersepah, tidak pula rambut itu terputus. 	 رومبوڠن اين اوسها ڤاتيق اونتوق مناريق رمبوت درڤد تڤوڠ، تنڤا ممبواتكن تڤوڠ برسيڤه، تيدق ڤولا رمبوت ايت ترڤوتوس.
Dengusan Sultan Mahmud sekali lagi kedengaran. 	 دڠوسن سلطان محمود سكالي لاڬي كدڠرن.
Rombongan ini telah patik siapkan dengan hadiah-hadiah terbaik daripada perbendaharaan istana. 	 رومبوڠن اين تله ڤاتيق سياڤكن دڠن هديه٢ ترباءيق درڤد ڤربنداهاراءن ايستان.
Harapan patik, moga hadiah-hadiah itu akan melembutkan hati Puteri Gunung Ledang, dan membuatkannya bersetuju dengan syarat-syarat yang lebih sederhana. 	 هارڤن ڤاتيق، موݢ هديه٢ ايت اكن ملمبوتكن هاتي ڤوتري ڬونوڠ ليدڠ، دان ممبواتكنڽ برستوجو دڠن شرط٢ يڠ لبيه سدرهان.
Yang tidak memberikan keburukan kepada rakyat jelata. 	 يڠ تيدق ممبريكن كبوروقن كڤد رعيت جلاتا.
Ampun, tuanku. 	 امڤون، توانكو.
Sudah! Beta tidak mahu mendengar lagi bicaramu, mamanda bendahara. 	 سوده! بيت تيدق ماهو مندڠر لاڬي بيچارامو، ممندا بنداهارا.
Pastikan sahaja semua berjalan dengan baik, sambil mengingati amaran beta. 	 ڤستيكن سهاج سموا برجالن دڠن باءيق، سمبيل مڠيڠتي امرن بيت.
Ampun, tuanku. 	 امڤون، توانكو.
Tun Nirmala mengangkat sembah, sebelum bergerak turun dari tangga istana, menghampiri rombongan. 	 تون نيرمالا مڠڠكت سمبه، سبلوم برڬرق تورون دري تڠݢ ايستان، مڠهمڤيري رومبوڠن.
Belum pun rapat dia dengan rombongan tersebut, Nirnama muncul bersama-sama Nadim dan Cendana. 	 بلوم ڤون راڤت دي دڠن رومبوڠن ترسبوت، نيرنام مونچول برساما-سام نديم دان چندانا.
Aku ingat engkau tidak akan menyertai kami! Jebat ketawa melihat kehadiran Nirnama. 	 اكو ايڠت اڠكاو تيدق اكن مڽرتاءي كامي! جبت كتاوا مليهت كحاضيرن نيرنام.
Dari atas kuda, dia melambai. 	 دري اتس كودا، دي ملمباي.
Tuha pula hanya tersenyum. 	 توها ڤولا هاڽ ترسڽوم.
Hah, siapa tidak ingin melihat Puteri Gunung Ledang? Nadim berjalan penuh gembira. 	 هاه، سياڤا تيدق ايڠين مليهت ڤوتري ڬونوڠ ليدڠ؟ نديم برجالن ڤنوه ڬمبيرا.
Budak nakal itu tidak lagi berpakaian lusuh. 	 بودق ناكل ايت تيدق لاڬي برڤاكاين لوسوه.
Nadim mengenakan pakaian yang bermutu tinggi, ditinggalkan oleh Jebat untuknya beberapa hari lepas. 	 نديم مڠناكن ڤاكاين يڠ برموتو تيڠڬي، دتيڠڬلكن اوليه جبت اونتوقڽ ببراڤ هاري لڤس.
Aku bukan bercakap dengan engkaulah, budak! Jebat ketawa lagi. 	 اكو بوكن برچاكڤ دڠن اڠكاوله، بودق! جبت كتاوا لاڬي.
Nirnama hanya tersenyum nipis. 	 نيرنام هاڽ ترسڽوم نيڤيس.
Demikian juga Cendana. 	 دمکين جوݢ چندانا.
Namun, mata Nirnama kemudian perlahan-lahan menyorot ke anjung Istana. 	 نامون، مات نيرنام كمودين ڤرلاهن-لاهن مڽوروت کأنجوڠ ايستان.
Sultan Mahmud masih di situ. 	 سلطان محمود ماسيه دسيتو.
Pertemuan antara mereka tidak dapat dielakkan lagi. 	 ڤرتموان انتارا مريک تيدق داڤت دإيلقكن لاڬي.
Kita wajar menghadap tuanku terlebih dahulu. 	 كيت واجر مڠهادڤ توانكو ترلبيه دهولو.
Apakah kalian pernah bersua sebelum ini?  Nirnama mengangguk. 	 اڤاكه كالين ڤرنه برسوا سبلوم اين؟  نيرنام مڠڠڬوق.
Aku sebenarnya telah mengembara selama lima tahun. 	 اكو سبنرڽ تله مڠمبارا سلاما ليم تاهون.
Tiga tahun pertama, aku cuba menjejakkan kaki ke serata Tanah Semenanjung bagi memahami keadaan semasa. 	 تيݢ تاهون ڤرتام، اكو چوبا منججقكن كاكي کسراتا تانه سمننجوڠ باڬي ممهمي كأداءن سماس.
Menghayati denyut nadi rakyat jelata. 	 مڠحياتي دڽوت نادي رعيت جلاتا.
Tahun seterusnya aku ke Melaka, berhubung kembali dengan kakanda-kakandaku ini. 	 تاهون ستروسڽ اكو کملاک، برهوبوڠ كمبالي دڠن ككندا-ككنداكو اين.
Ketika itulah aku bertemu dengan tuanku. 	 كتيک ايتله اكو برتمو دڠن توانكو.
Engkau nampak tidak gemar akannya?  Nirnama sekadar mengukir segaris senyuman untuk soalan itu. 	 اڠكاو نمڤق تيدق ڬمر اكنڽ؟  نيرنام سقدر مڠوكير سڬاريس سڽومن اونتوق سوءالن ايت.
Langkahan dipercepatkan hingga ke kaki tangga istana. 	 لڠكهن دڤرچڤتكن هيڠݢ کكاكي تڠݢ ايستان.
Nirnama!  Daripada berwajah mendung, Sultan Mahmud menjadi gembira. 	 نيرنام! درڤد برواجه مندوڠ، سلطان محمود منجادي ڬمبيرا.
Senyum besar dia memandang Nirnama. 	 سڽوم بسر دي ممندڠ نيرنام.
Akhirnya engkau menunjukkan diri di hadapan beta. 	 اخيرڽ اڠكاو منونجوقكن ديري دهادڤن بيت.
Sultan Mahmud terus menuruni anak-anak tangga istana. 	 سلطان محمود تروس منوروني انق٢ تڠݢ ايستان.
Ampun, tuanku. 	 امڤون، توانكو.
Nirnama mengangkat sembah. 	 نيرنام مڠڠكت سمبه.
Diikuti Cendana dan Nadim. 	 دإيكوتي چندانا دان نديم.
Hah, benar nampaknya engkau mengembara bersama teman. 	 هاه، بنر نمڤقڽ اڠكاو مڠمبارا برسام تمن.
Ada si cantik rupawan pula. 	 اد سي چنتيق روڤاون ڤولا.
Suri hatimu, Nirnama? Sultan Mahmud ketawa lalu menghentikan langkahan, dua anak tangga dari Nirnama. 	 سوري هاتيمو، نيرنام؟ سلطان محمود كتاوا لالو مڠهنتيكن لڠكهن، دوا انق تڠݢ دري نيرنام.
Dua tangan bersilang di belakang tubuh. 	 دوا تاڠن برسيلڠ دبلاكڠ توبوه.
Ampun, tuanku. 	 امڤون، توانكو.
Patik tidak punya suri hati. 	 ڤاتيق تيدق ڤوڽا سوري هاتي.
Ini Cik Cendana dari timur laut. 	 اين چيق چندانا دري تيمور لاءوت.
Budak itu pula bernama Nadim dari Perkampungan Medini. 	 بودق ايت ڤولا برنام نديم دري ڤركامڤوڠن مديني.
Mereka menyertai pengembaraan patik ke Kerajaan Serawa sebelum ini. 	 مڽرتاءي ڤڠمباراءن ڤاتيق کكراجاءن سراوا سبلوم اين.
Ampun, tuanku. 	 امڤون، توانكو.
Cendana dan Nadim serentak bersuara. 	 چندانا دان نديم سرنتق برسوارا.
Berhadapan dengan Sultan Mahmud, Nadim pun tidak berani berceloteh atau mencelah. 	 برهادڤن دڠن سلطان محمود، نديم ڤون تيدق براني برچلوتيه اتاو منچله.
Apakah engkau terlalu sibuk atau sengaja tidak mahu menghadap beta, Nirnama? Nada Sultan Mahmud berubah. 	 اڤاكه اڠكاو ترلالو سيبوق اتاو سڠاج تيدق ماهو مڠهادڤ بيت، نيرنام؟ نادا سلطان محمود براوبه.
Pandangannya juga menajam. 	 ڤندڠنڽ جوݢ مناجم.
Ampun, tuanku. 	 امڤون، توانكو.
Patik mendapat khabar tuanku kesibukan dengan urusan Puteri Gunung Ledang. 	 ڤاتيق منداڤت خبر توانكو كسيبوقن دڠن اوروسن ڤوتري ڬونوڠ ليدڠ.
Maka patik, pacal yang hina, tidak berhajat mengganggu urusan tuanku. 	 مک ڤاتيق، ڤاچل يڠ هينا، تيدق برحاجت مڠڬڠڬو اوروسن توانكو.
Sultan Mahmud ketawa. 	 سلطان محمود كتاوا.
Sebelah tangan menggerak-gerakkan telunjuk ke arah Nirnama. 	 سبله تاڠن مڠڬرق-ڬرقكن تلونجوق کأره نيرنام.
Ini yang beta suka dengan engkau, Nirnama. 	 اين يڠ بيت سوک دڠن اڠكاو، نيرنام.
Bijak bermain kata-kata. 	 بيجق برماءين كات٢.
Mengapa engkau menolak segala usaha beta untuk merapatimu? Apakah engkau juga menyimpan perasaan buruk kepada beta?  Ampun, tuanku. 	 مڠاڤ اڠكاو منولق سڬالا اوسها بيت اونتوق مراڤتيمو؟ اڤاكه اڠكاو جوݢ مڽيمڤن ڤراساءن بوروق كڤد بيت؟  امڤون، توانكو.
Patik sekadar tidak mahu membazirkan masa tuanku. 	 ڤاتيق سقدر تيدق ماهو ممباذيركن ماس توانكو.
Patik juga tidak mahu menjemput kemurkaan tuanku apabila terpaksa menolak semua itu secara berhadapan. 	 ڤاتيق جوݢ تيدق ماهو منجمڤوت كموركاءن توانكو اڤابيلا ترڤقسا منولق سموا ايت سچارا برهادڤن.
Patik lebih gemar menjadi pengembara, tuanku. 	 ڤاتيق لبيه ڬمر منجادي ڤڠمبارا، توانكو.
Sultan Mahmud terangguk-angguk. 	 سلطان محمود تراڠڬوق-اڠڬوق.
Apakah engkau hadir ini untuk menyertai rombongan menghadap Puteri Gunung Ledang?  Mamanda Bendahara berhajatkan patik mengikuti rombongan ini, tuanku. 	 اڤاكه اڠكاو حاضير اين اونتوق مڽرتاءي رومبوڠن مڠهادڤ ڤوتري ڬونوڠ ليدڠ؟  ممندا بنداهارا برحاجتكن ڤاتيق مڠيكوتي رومبوڠن اين، توانكو.
Apakah tuanku membenarkannya?  Mungkin dengan kehadiranmu, bersama pencapaianmu, Puteri Gunung Ledang akan lebih mudah dibawa berbincang. 	 اڤاكه توانكو ممبنركنڽ؟  موڠكين دڠن كحاضيرنمو، برسام ڤنچاڤاينمو، ڤوتري ڬونوڠ ليدڠ اكن لبيه موده دباوا بربينچڠ.
Sudah pasti beta benarkan. 	 سوده ڤستي بيت بنركن.
Tetapi. 	 تتاڤي.
Alam menjadi sepi saat Sultan Mahmud menghentikan bicara. 	 عالم منجادي سڤي ساعت سلطان محمود مڠهنتيكن بيچارا.
Pandangannya dan pandangan Nirnama bertaut. 	 ڤندڠنڽ دان ڤندڠن نيرنام برتاءوت.
Cendana dan Nadim saling berpandangan buat sebentar. 	 چندانا دان نديم ساليڠ بر ڤندڠن بوات سبنتر.
jangan engkau pula yang menawan hati Puteri Gunung Ledang. 	 جاڠن اڠكاو ڤولا يڠ مناون هاتي ڤوتري ڬونوڠ ليدڠ.
Mengerti? Sultan Mahmud menggerak-gerakkan telunjuk. 	 مڠرتي؟ سلطان محمود مڠڬرق-ڬرقكن تلونجوق.
Nirnama tersenyum nipis dan menggeleng. 	 نيرنام ترسڽوم نيڤيس دان مڠڬيليڠ.
Sultan Mahmud kemudian ketawa berdekah-dekah. 	 سلطان محمود كمودين كتاوا بردكه-دكه.
Tuha, pastikan semuanya berjalan lancar. 	 توها، ڤستيكن سمواڽ برجالن لنچر.
Pastikan Puteri Gunung Ledang menjadi milikku!   Tuha mengangguk sambil mengangkat sembah di atas kuda. 	 ڤستيكن ڤوتري ڬونوڠ ليدڠ منجادي ميليقكو!  توها مڠڠڬوق سمبيل مڠڠكت سمبه دأتس كودا.
Kami mohon diri dahulu, tuanku. 	 كامي موهون ديري دهولو، توانكو.
Ampun. 	 امڤون.
Ah, sebentar. 	 اه، سبنتر.
Nirnama, Cendana dan Nadim terkaku sebentar. 	 نيرنام، چندانا دان نديم تركاكو سبنتر.
Pandangan Sultan Mahmud melekat pada Cendana. 	 ڤندڠن سلطان محمود ملكت ڤد چندانا.
Dia memandang Cendana dari bawah ke atas, sebelum berhenti pada wajah srikandi itu. 	 دي ممندڠ چندانا دري باوه کأتس، سبلوم برهنتي ڤد واجه سريكندي ايت.
Engkau kelihatan datang dari golongan berada. 	 اڠكاو كليهتن داتڠ دري ڬولوڠن براد.
Ampun, tuanku. 	 امڤون، توانكو.
Patik hanya pacal yang hina. 	 ڤاتيق هاڽ ڤاچل يڠ هينا.
Datang dari Pantai Cahaya Bulan. 	 داتڠ دري ڤنتاي چهاي بولن.
Ah. 	 اه.
Masih ada yang hidup di sana?  Sedikit sahaja, tuanku. 	 ماسيه اد يڠ هيدوڤ دسان؟  سديكيت سهاج، توانكو.
Patik dalam usaha membina kekuatan bagi menumbangkan Jagat Suci, bagi memastikan keamanan di timur laut. 	 ڤاتيق دالم اوسها ممبينا كقواتن باڬي منومبڠكن جاڬت سوچي، باڬي ممستيكن كأمانن دتيمور لاءوت.
Perempuan secantikmu menjadi srikandi. 	 ڤرمڤوان سچنتيقمو منجادي سريكندي.
Kasihan. 	 كاسيهن.
Apa kata. 	 اڤ كات.
Senyuman Sultan Mahmud meleret seraya melangkah turun satu anak tangga menghampiri Cendana. 	 سڽومن سلطان محمود مليريت سرايا ملڠكه تورون ساتو انق تڠݢ مڠهمڤيري چندانا.
Tangan dinaikkan, seperti mahu menyentuh wajah srikandi tersebut. 	 تاڠن دناءيقكن، سڤرتي ماهو مڽنتوه واجه سريكندي ترسبوت.
Ampun, tuanku. 	 امڤون، توانكو.
Matahari semakin tinggi. 	 ماتاهاري سماكين تيڠڬي.
Jika lewat perjalanan kami, lewatlah kami sampai ke puncak Gunung Ledang. 	 جک ليوات ڤرجالنن كامي، ليواتله كامي سمڤاي کڤونچق ڬونوڠ ليدڠ.
Lewat jugalah urusan ini selesai, dan lewat jugalah kelak keputusan sampai kepada tuanku. 	 ليوات جوݢله اوروسن اين سلساي، دان ليوات جوݢله كلق كڤوتوسن سمڤاي كڤد توانكو.
Ampun, tuanku! Tun Nirmala pantas mencelah. 	 امڤون، توانكو! تون نيرمالا ڤانتس منچله.
Pergerakan Sultan Mahmud terhenti. 	 ڤرڬرقن سلطان محمود ترهنتي.
Terus riak wajahnya pudar. 	 تروس رياق واجهڽ ڤودر.
Bibirnya melengkung ke bawah. 	 بيبيرڽ ملڠكوڠ كباوه.
Dengusan meluru dari rongga. 	 دڠوسن ملورو دري روڠݢ.
Pandangannya memancarkan rasa tidak puas hati kepada Tun Nirmala. 	 ڤندڠنڽ ممانچركن راس تيدق ڤواس هاتي كڤد تون نيرمالا.
Ampun, tuanku. 	 امڤون، توانكو.
Nirnama menyempurnakan sembahnya. 	 نيرنام مڽمڤورناكن سمبهڽ.
Demikian Cendana dan Nadim. 	 دمکين چندانا دان نديم.
Mereka bertiga berundur dari tangga istana dan bergerak ke arah dua ekor kuda tanpa penunggang. 	 مريک برتيݢ براوندور دري تڠݢ ايستان دان برڬرق کأره دوا ايكور كودا تنڤا ڤنوڠڬڠ.
Ini untuk kalian. 	 اين اونتوق كالين.
Nadim, engkau boleh memilih mahu menumpang Nirnama atau aku. 	 نديم، اڠكاو بوليه مميليه ماهو منومڤڠ نيرنام اتاو اكو.
Jebat bersuara. 	 جبت برسوارا.
Nadim mencebik. 	 نديم منچبيق.
Aku mahu bersama Nirnama. 	 اكو ماهو برسام نيرنام.
Lebih tenang dan sudah pasti tidak akan disakat. 	 لبيه تنڠ دان سوده ڤستي تيدق اكن دساكت.
Jebat ketawa besar. 	 جبت كتاوا بسر.
Cendana menaiki tunggangannya, bersebelahan Tun Nirmala. 	 چندانا مناءيقي توڠڬڠنڽ، برسبلهن تون نيرمالا.
Dia memandang bendahara Semutar Putih itu. 	 دي ممندڠ بنداهارا سموتر ڤوتيه ايت.
Terima kasih, mamanda bendahara. 	 تريما كاسيه، ممندا بنداهارا.
Tun Nirmala sekadar tersenyum nipis. 	 تون نيرمالا سقدر ترسڽوم نيڤيس.
Mamanda Bendahara, tidak wajar mamanda memalukan tuanku sedemikian rupa di hadapan tetamu tuanku. 	 ممندا بنداهارا، تيدق واجر ممندا ممالوكن توانكو سدميكين روڤا دهادڤن تتامو توانكو.
Tuha mencelah. 	 توها منچله.
Suara Tuha perlahan, tetapi dapat didengari Tun Nirmala, Nirnama, Cendana, Jebat dan Nadim. 	 سوارا توها ڤرلاهن، تتاڤي داڤت ددڠري تون نيرمالا، نيرنام، چندانا، جبت دان نديم.
Semua memandang ke arah Tuha. 	 سموا ممندڠ کأره توها.
Senyuman yang biasa menghiasi wajah Laksamana Utama Semutar Putih itu menghilang. 	 سڽومن يڠ بياسا مڠهياسي واجه لقسامان اوتام سموتر ڤوتيه ايت مڠهيلڠ.
Riak wajahnya jelas tegang. 	 رياق واجهڽ جلس تڬڠ.
Pandangannya dingin. 	 ڤندڠنڽ ديڠين.
Ah, Kakanda Tuha. 	 اه، ككندا توها.
Engkau sudah terlalu rapat dengan tuanku, sehingga mahu menghalalkan segala perbuatan baginda. 	 اڠكاو سوده ترلالو راڤت دڠن توانكو، سهيڠݢ ماهو مڠحلالكن سڬالا ڤربواتن بڬيندا.
Jebat mendengus. 	 جبت مندڠوس.
Dia adalah Sultan Semutar Putih. 	 دي اداله سلطان سموتر ڤوتيه.
Pemerintah kita. 	 ڤمرينته كيت.
Taatlah kamu kepada Allah, dan taatlah kamu kepada Rasul, serta ulil amri dalam kalangan kamu. 	 طاعتله كامو كڤد الله، دان طاعتله كامو كڤد رسول، سرتا اوليل امري دالم كالڠن كامو.
Ulil amri itu pemimpin. 	 اوليل امري ايت ڤميمڤين.
Apakah engkau tidak tahu, Jebat? Tuha bertegas. 	 اڤاكه اڠكاو تيدق تاهو، جبت؟ توها برتڬس.
Jangan dilupa bahawa ayat itu dimulakan dengan ‘Taatlah kamu kepada Allah, dan taatlah  kamu kepada Rasul’, Laksamana Tuha. 	 جاڠن دلوڤا بهاوا ايات ايت دمولاكن دڠن طاعتله كامو كڤد الله، دان طاعتله كامو كڤد رسول، لقسامان توها.
Tun Nirmala membalas. 	 تون نيرمالا ممبالس.
Tuha terpempan. 	 توها ترڤمڤن.
Pandangannya daripada dingin bertukar tajam. 	 ڤندڠنڽ درڤد ديڠين برتوكر تاجم.
Nirnama, Cendana dan Nadim tidak berani mencelah. 	 نيرنام، چندانا دان نديم تيدق براني منچله.
Suasana telah bertukar menjadi tegang. 	 سواسان تله برتوكر منجادي تڬڠ.
Aku tidak betah membiarkan Tuanku Sultan terus dipandang serong oleh kalian. 	 اكو تيدق بته ممبياركن توانكو سلطان تروس دڤندڠ سيروڠ اوليه كالين.
Cukup-cukuplah kalian bersangka buruk kepada Tuanku Sultan. 	 چوكوڤ-چوكوڤله كالين برسڠک بوروق كڤد توانكو سلطان.
Urusan kita hari ini, wajar disempurnakan sebaiknya. 	 اوروسن كيت هاري اين، واجر دسمڤورناكن سباءيقڽ.
Bukan satu lagi usaha untuk mengenepikan hajat dan hasrat tuanku. 	 بوكن ساتو لاڬي اوسها اونتوق مڠنڤيكن حاجة دان حسرت توانكو.
Tuha memandang kepada Jebat, kemudian ke arah Tun Nirmala. 	 توها ممندڠ كڤد جبت، كمودين کأره تون نيرمالا.
Dia kemudian menggerakkan tunggangan ke hadapan. 	 دي كمودين مڠڬرقكن توڠڬڠن کهادڤن.
Dengan nama Allah dan restu tuanku, kita bergerak!  Tuha mendahului semua. 	 دڠن نام الله دان رستو توانكو، كيت برڬرق!  توها مندهولوءي سموا.
Rombongan itu mula bergerak meninggalkan perkarangan istana. 	 رومبوڠن ايت مولا برڬرق منيڠڬلكن ڤركارڠن ايستان.
Nirnama dan Tun Nirmala sempat bertaut pandangan. 	 نيرنام دان تون نيرمالا سمڤت برتاءوت ڤندڠن.
Walau tanpa bicara, mereka berdua bagaikan mampu berhubungan antara satu sama lain. 	 والاو تنڤا بيچارا، مريک بردوا باڬايكن ممڤو برهوبوڠن انتارا ساتو سام لاءين.
Hati ke hati. 	 هاتي كهاتي.
Nirnama sekadar mengangguk. 	 نيرنام سقدر مڠڠڬوق.
Keadaan sekarang semakin menyesakkan, T. 	 كأداءن سكارڠ سماكين مڽسقكن، ت.
Tangan Nirnama terus naik. 	 تاڠن نيرنام تروس ناءيق.
Sebaiknya namaku tidak disebut, mamanda bendahara. 	 سباءيقڽ نامکو تيدق دسبوت، ممندا بنداهارا.
Tun Nirmala sekadar tersenyum. 	 تون نيرمالا سقدر ترسڽوم.
Dia mengangkat wajah memandang langit. 	 دي مڠڠكت واجه ممندڠ لاڠيت.
Malam ini indah dengan kehadiran gugusan bintang, tiada awan yang menyembunyikan mereka. 	 مالم اين اينده دڠن كحاضيرن ڬوڬوسن بينتڠ، تياد اون يڠ مڽمبوڽيكن مريک.
Bendahara Semutar Putih itu hadir di sepertiga akhir malam, menanti Nirnama usai melaksanakan ibadah sambil sekali-sekala menjadi makmum untuk beberapa rakaat. 	 بنداهارا سموتر ڤوتيه ايت حاضير دسڤرتيݢ اخير مالم، مننتي نيرنام اوساي ملقساناكن عباده سمبيل سكالي-سكالا منجادي مأموم اونتوق ببراڤ ركعة.
Sekadar apa yang termampu. 	 سقدر اڤ يڠ ترممڤو.
Kala semua enak diuliti mimpi, hangat didakapi gebar, Nirnama tetap istiqomah dengan kebiasaan hariannya. 	 كالا سموا اينق داوليتي ميمڤي، هاڠت دداكڤي ڬبر، نيرنام تتڤ استقامه دڠن كبياساءن هارينڽ.
Mengapa engkau menyembunyikan nama sebenarmu? Aku perasan Tuha dan Jebat juga sudah memanggilmu sebagai Nirnama. 	 مڠاڤ اڠكاو مڽمبوڽيكن نام سبنرمو؟ اكو ڤراسن توها دان جبت جوݢ سوده ممڠڬيلمو سباڬاي نيرنام.
Sebagai perlindungan tambahan. 	 سباڬاي ڤرليندوڠن تمبهن.
Tanpa mengetahui namaku, musuh tidak akan dapat menujukan sihir dari jauh kepadaku. 	 تنڤا مڠتاهوءي نامکو، موسوه تيدق اكن داڤت منوجوكن سيحير دري جاءوه كڤدكو.
Seterusnya, untuk menjaga kebersihan hatiku. 	 ستروسڽ، اونتوق منجاݢ كبرسيهن هاتيكو.
Mamanda tahu betapa perjuangan ini memerlukan hati yang bersih. 	 ممندا تاهو بتاڤ ڤرجواڠن اين ممرلوكن هاتي يڠ برسيه.
Senyuman Tun Nirmala menemani anggukannya. 	 سڽومن تون نيرمالا منماني اڠڬوقنڽ.
Engkau nyata berbeza dengan kakanda-kakandamu. 	 اڠكاو ڽات بربيذا دڠن ككندا-ككندامو.
Apakah kerana engkau lebih lama bersama Adiwaja berbanding mereka?  Nirnama cuma tersenyum dan menggeleng. 	 اڤاكه كران اڠكاو لبيه لام برسام اديواج بربنديڠ مريک؟  نيرنام چوما ترسڽوم دان مڠڬيليڠ.
Mamanda membangkitkan perihal sesuatu yang menyesakkan. 	 ممندا ممبڠكيتكن ڤريحال سسواتو يڠ مڽسقكن.
Sehingga kita perlu berbincang dengan perlindungan gelap malam sebegini. 	 سهيڠݢ كيت ڤرلو بربينچڠ دڠن ڤرليندوڠن ڬلڤ مالم سبڬيني.
Apa sebenarnya yang menyesakkan?  Seharusnya aku wajar menceritakan hal ini kepadamu dua tahun lalu. 	 اڤ سبنرڽ يڠ مڽسقكن؟  سهاروسڽ اكو واجر منچريتاكن حال اين كڤدمو دوا تاهون لالو.
Tetapi engkau hanya singgah buat seketika. 	 تتاڤي اڠكاو هاڽ سيڠڬه بوات سكتيک.
Aku tidak betah berlama-lama di sini. 	 اكو تيدق بته برلام-لام دسيني.
Tuanku Sultan Mahmud begitu mahu merapatiku. 	 توانكو سلطان محمود بڬيتو ماهو مراڤتيكو.
Kerana dia mahu menambah kekuatan Semutar Putih dengan pantas. 	 كران دي ماهو منمبه كقواتن سموتر ڤوتيه دڠن ڤانتس.
Aku semakin tua. 	 اكو سماكين توا.
Bila-bila masa sahaja mungkin akan disapa ajal. 	 بيلا٢ ماس سهاج موڠكين اكن دساڤ اجل.
Tuanku Sultan bersiap untuk ketiadaanku. 	 توانكو سلطان برسياڤ اونتوق كتياداءنكو.
Aku tidak mengenali baginda sebagai orang yang berpandangan jauh. 	 اكو تيدق مڠنالي بڬيندا سباڬاي اورڠ يڠ بر ڤندڠن جاءوه.
Garisan nipis muncul pada bibir Nirnama. 	 ڬاريسن نيڤيس مونچول ڤد بيبير نيرنام.
Tun Nirmala ketawa kecil dan menggeleng. 	 تون نيرمالا كتاوا كچيل دان مڠڬيليڠ.
Baginda sekadar mahu menambah pak turut. 	 بڬيندا سقدر ماهو منمبه ڤق توروت.
Apabila aku tiada kelak, maka sepenuh kuasa berada pada tangan baginda. 	 اڤابيلا اكو تياد كلق، مک سڤنوه كواس براد ڤد تاڠن بڬيندا.
Engkau tidak kelihatan kasar dan bersuara tinggi seperti Jebat. 	 اڠكاو تيدق كليهتن كاسر دان برسوارا تيڠڬي سڤرتي جبت.
Mungkin dia fikir engkau lebih condong akan bersikap seperti Tuha. 	 موڠكين دي فيكير اڠكاو لبيه چوندوڠ اكن برسيكڤ سڤرتي توها.
Bersikap seperti Kakanda Tuha? Sebelah kening Nirnama terangkat. 	 برسيكڤ سڤرتي ككندا توها؟ سبله كنيڠ نيرنام تراڠكت.
Bendahara Semutar Putih itu mengangguk. 	 بنداهارا سموتر ڤوتيه ايت مڠڠڬوق.
Setelah beberapa tahun diangkat menjadi Laksamana Utama, Tuha begitu rapat dengan tuanku. 	 ستله ببراڤ تاهون دأڠكت منجادي لقسامان اوتام، توها بڬيتو راڤت دڠن توانكو.
Ketaatannya jauh daripada biasa. 	 كطاعتنڽ جاءوه درڤد بياسا.
Sehinggakan hal-hal yang tidak sewajarnya dilakukan, telah dilaksanakan hanya kerana Tuanku Sultan begitu berkehendak. 	 سهيڠݢاكن حال٢ يڠ تيدق سواجرڽ دلاكوكن، تله دلقساناكن هاڽ كران توانكو سلطان بڬيتو بركهندق.
Tuha-lah yang akan menyempurnakannya. 	 توهاله يڠ اكن مڽمڤورناكنڽ.
Apakah kucar-kacir yang aku lihat ini hakikatnya perbuatan Kakanda Tuha?  Kelat menghiasi bibir Tun Nirmala. 	 اڤاكه كوچر-كاچير يڠ اكو ليهت اين حقيقتڽ ڤربواتن ككندا توها؟  كلات مڠهياسي بيبير تون نيرمالا.
Riak wajahnya durja. 	 رياق واجهڽ دورجا.
Dia begitu bertegas untuk memenuhi hajat tuanku. 	 دي بڬيتو برتڬس اونتوق ممنوهي حاجة توانكو.
Padahal, syarat-syarat Puteri Gunung Ledang jelas memudaratkan rakyat. 	 ڤدحال، شرط٢ ڤوتري ڬونوڠ ليدڠ جلس ممضرتكن رعيت.
Aku tidak menyangka Tuha akan mengeluarkan arahan membelakangiku. 	 اكو تيدق مڽڠک توها اكن مڠلواركن ارهن ممبلاكڠيكو.
Beberapa hari ini, aku sibuk berusaha untuk membetulkan keadaan. 	 ببراڤ هاري اين، اكو سيبوق براوسها اونتوق ممبتولكن كأداءن.
Nirnama terangguk-angguk. 	 نيرنام تراڠڬوق-اڠڬوق.
Dia sebenarnya terkejut apabila mengetahui tentera Semutar Putih sendiri bertindak memeras rakyat jelata, merampas harta benda mereka, dan mengumpul darah para pemuda. 	 دي سبنرڽ تركجوت اڤابيلا مڠتاهوءي تنترا سموتر ڤوتيه سنديري برتيندق ممرس رعيت جلاتا، مرمڤس هرتا بندا مريک، دان مڠومڤول داره ڤارا ڤمودا.
Agak mustahil Tun Nirmala akan menuruti perintah sultan sekiranya hal itu akan memberikan mudarat kepada rakyat jelata. 	 اڬق مستحيل تون نيرمالا اكن منوروتي ڤرينته سلطان سكيراڽ حال ايت اكن ممبريكن مضرة كڤد رعيت جلاتا.
Jebat pula tidak menceritakan perihal Tuha, tetapi hanya mengaitkan semua itu dengan Sultan Mahmud. 	 جبت ڤولا تيدق منچريتاكن ڤريحال توها، تتاڤي هاڽ مڠايتكن سموا ايت دڠن سلطان محمود.
Kerana itu dia membuat keputusan untuk tidak menghadap Sultan Mahmud sehingga sekarang. 	 كران ايت دي ممبوات كڤوتوسن اونتوق تيدق مڠهادڤ سلطان محمود سهيڠݢ سكارڠ.
Aku punya keraguan yang tinggi terhadap peribadi Puteri Gunung Ledang. 	 اكو ڤوڽا كراڬوان يڠ تيڠڬي ترهادڤ ڤريبادي ڤوتري ڬونوڠ ليدڠ.
Semua ini bermula dengan mainan tidur tuanku sahaja. 	 سموا اين برمولا دڠن ماءينن تيدور توانكو سهاج.
Nirnama tidak bersuara, memberi ruang untuk Tun Nirmala bercerita lebih panjang. 	 نيرنام تيدق برسوارا، ممبري رواڠ اونتوق تون نيرمالا برچريتا لبيه ڤنجڠ.
Semenjak lima tahun lepas, tuanku asyik menceritakan kepadaku bahawa baginda didatangi seorang perempuan melalui mimpi. 	 سمنجق ليم تاهون لڤس، توانكو اشيق منچريتاكن كڤدكو بهاوا بڬيندا دداتڠي سأورڠ ڤرمڤوان ملالوءي ميمڤي.
Datang dari Gunung Ledang. 	 داتڠ دري ڬونوڠ ليدڠ.
Kecantikannya membuatkan baginda nanar dalam renjana. 	 كچنتيقنڽ ممبواتكن بڬيندا نانر دالم رنجان.
Untuk memastikan mimpi baginda tidak salah, sudah banyak ahli tafsir mimpi dipanggil menghadap. 	 اونتوق ممستيكن ميمڤي بڬيندا تيدق ساله، سوده باڽق اهلي تفسير ميمڤي دڤڠڬيل مڠهادڤ.
Bahkan, Tuha sendiri pernah dihantar ke Gunung Ledang bagi memastikan kewujudan puteri tersebut, tetapi tidak pula Tuha temui. 	 بهكن، توها سنديري ڤرنه دهنتر كڬونوڠ ليدڠ باڬي ممستيكن كوجودن ڤوتري ترسبوت، تتاڤي تيدق ڤولا توها تموءي.
Kisah Puteri Gunung Ledang kemudian mula menjadi buah mulut rakyat jelata. 	 قيصه ڤوتري ڬونوڠ ليدڠ كمودين مولا منجادي بواه مولوت رعيت جلاتا.
Daripada ahli tafsir mimpi kepada para penutur hikayat di jalanan, perlahan-lahan Puteri Gunung Ledang menjadi buah mulut ramai. 	 درڤد اهلي تفسير ميمڤي كڤد ڤارا ڤنوتور حكاية دجالنن، ڤرلاهن-لاهن ڤوتري ڬونوڠ ليدڠ منجادي بواه مولوت راماي.
Begitu. 	 بڬيتو.
Bermula dengan mimpi. 	 برمولا دڠن ميمڤي.
Ya, mimpi yang kerap. 	 يا، ميمڤي يڠ كرڤ.
Apakah yang hadir menghadap tuanku tempoh hari menyerupai apa yang dimimpikan oleh tuanku?  Tun Nirmala mengangguk. 	 اڤاكه يڠ حاضير مڠهادڤ توانكو تيمڤوه هاري مڽروڤاءي اڤ يڠ دميمڤيكن اوليه توانكو؟  تون نيرمالا مڠڠڬوق.
Mengikut bicara tuanku, serupa. 	 مڠيكوت بيچارا توانكو، سروڤا.
Tiada beza. 	 تياد بيذا.
Nirnama diam. 	 نيرنام ديام.
Menekur lantai beranda teratak Jebat, bagaikan berfikir. 	 منكور لنتاي برندا تراتق جبت، باڬايكن برفيكير.
Sesekali kedengaran dengkuran Nadim dari dalam. 	 سسكالي كدڠرن دڠكورن نديم دري دالم.
Halus, tetapi dapat didengari. 	 هالوس، تتاڤي داڤت ددڠري.
Aku hanya boleh memberikan jawapan tatkala bersemuka dengannya. 	 اكو هاڽ بوليه ممبريكن جواڤن تتكالا برسموک دڠنڽ.
Jika demikian, engkau wajar mengikuti rombongan istana untuk bersua dengannya. 	 جک دمکين، اڠكاو واجر مڠيكوتي رومبوڠن ايستان اونتوق برسوا دڠنڽ.
Rombongan?  Aku menyusun rombongan ke Gunung Ledang bagi melakukan usaha tawar-menawar terhadap syarat-syarat yang diberikan. 	 رومبوڠن؟  اكو مڽوسون رومبوڠن کڬونوڠ ليدڠ باڬي ملاكوكن اوسها تاور-مناور ترهادڤ شرط٢يڠ دبريكن.
Syarat-syarat sedia ada akan memusnahkan Semutar Putih. 	 شرط٢ سديا اد اكن مموسنهكن سموتر ڤوتيه.
Padahal, kita sedang berhadapan ancaman Jagat Suci yang mungkin akan menggempur kita bila-bila masa sahaja. 	 ڤدحال، كيت سدڠ برهادڤن انچمن جاڬت سوچي يڠ موڠكين اكن مڠڬمڤور كيت بيلا٢ماس سهاج.
Ya, mamanda bendahara. 	 يا، ممندا بنداهارا.
Berkait dengan Jagat Suci. 	 بركاءيت دڠن جاڬت سوچي.
Semenjak kejatuhan Wilayah Ujong, apakah dia tidak melakukan apa-apa tindak balas?  Sekadar menghantar warkah amaran bahawa perbuatan Semutar Putih menjajahi Wilayah Ujong sebagai tanda penentangan yang jelas. 	 سمنجق كجاتوهن ولايه اوجوڠ، اڤاكه دي تيدق ملاكوكن اڤ٢ تيندق بالس؟  سقدر مڠهنتر ورقه امرن بهاوا ڤربواتن سموتر ڤوتيه منجاجهي ولايه اوجوڠ سباڬاي تندا ڤننتڠن يڠ جلس.
Sekadar warkah?  Tun Nirmala terangguk-angguk. 	 سقدر ورقه؟  تون نيرمالا تراڠڬوق-اڠڬوق.
Dihantar menggunakan gagak hitamnya. 	 دهنتر مڠڬوناكن ڬاڬق هيتمڽ.
Nirnama melayarkan pandangan ke langit luas. 	 نيرنام ملايركن ڤندڠن كلاڠيت لواس.
Gugusan bintang masih indah menghiasi dadanya. 	 ڬوڬوسن بينتڠ ماسيه اينده مڠهياسي داداڽ.
Sekali-sekala angin sepoi-sepoi bahasa bertiup, menambah kedinginan buana. 	 سكالي-سكالا اڠين سڤوي٢ بهاس برتيوڤ، منمبه كديڠينن بوانا.
Aneh. 	 انيه.
Pengaruhnya di Wilayah Ujong tumbang, tetapi dia tidak menghantar tentera melanggar Semutar Putih. 	 ڤڠاروهڽ دولايه اوجوڠ تومبڠ، تتاڤي دي تيدق مڠهنتر تنترا ملڠڬر سموتر ڤوتيه.
Benar. 	 بنر.
Inilah juga yang dinyatakan oleh Jebat kepada tuanku. 	 اينله جوݢ يڠ دڽاتاكن اوليه جبت كڤد توانكو.
Jagat Suci mampu menghantar bala tenteranya bila-bila masa secara mengejut. 	 جاڬت سوچي ممڤو مڠهنتر بالا تنتراڽ بيلا٢ماس سچارا مڠجوت.
Tetapi tuanku pula naik berahi kepada perempuan yang entah gerangannya. 	 تتاڤي توانكو ڤولا ناءيق براهي كڤد ڤرمڤوان يڠ انته ڬراڠنڽ.
Padahal tuanku sudah mempunyai tiga orang isteri!  Berkerut-kerut dahi Tun Nirmala. 	 ڤدحال توانكو سوده ممڤوڽاءي تيݢ اورڠ استري!  بركروت-كروت داهي تون نيرمالا.
Jelas, perkembangan terbaru ini seperti menjerut jiwanya. 	 جلس، ڤركمبڠن تربارو اين سڤرتي منجروت جيواڽ.
Kepada Nirnama dia meluahkan segalanya. 	 كڤد نيرنام دي ملواهكن سڬالاڽ.
Apakah ini yang menyesakkan mamanda bendahara?   Tun Nirmala menggeleng. 	 اڤاكه اين يڠ مڽسقكن ممندا بنداهارا؟  تون نيرمالا مڠڬيليڠ.
Yang menyesakkan aku adalah Tuha. 	 يڠ مڽسقكن اكو اداله توها.
Dia benar-benar menjadi pak turut Tuanku Sultan. 	 دي بنر٢ منجادي ڤق توروت توانكو سلطان.
Sehingga halal dan haram tidak dikisahkannya lagi. 	 سهيڠݢ حلال دان حرام تيدق دقيصهكنڽ لاڬي.
Kebajikan rakyat bukan lagi keutamaannya. 	 كباجيقن رعيت بوكن لاڬي كأوتاماءنڽ.
Apa yang difikirkannya hanyalah redha dan kesukaan tuanku semata. 	 اڤ يڠ دفيكيركنڽ هاڽله رضا دان كسوكاءن توانكو سمات.
Sehingga ke tahap mana?  Isteri ketiga tuanku, Tun Fatimah. 	 سهيڠݢ کتاهڤ مان؟  استري كتيݢ توانكو، تون فاطمه.
Asalnya gadis sunti rupawan, datang dari kawasan lama Kerajaan Gangga Negara. 	 اصلڽ ڬاديس سونتي روڤاون، داتڠ دري كاوسن لاما كراجاءن ڬڠݢ نڬارا.
Ayahandanya seorang pedagang. 	 ايهنداڽ سأورڠ ڤدڬڠ.
Datang berdagang di Melaka dengan Tun Fatimah mengiringinya. 	 داتڠ برداڬڠ دملاک دڠن تون فاطمه مڠيريڠيڽ.
Kisah kecantikannya tersebar meluas dan menjadi buah mulut orang-orang Melaka, sehingga sampai kepada tuanku. 	 قيصه كچنتيقنڽ ترسيبار ملواس دان منجادي بواه مولوت اورڠ٢ ملاک، سهيڠݢ سمڤاي كڤد توانكو.
Apabila tuanku menyatakan hasrat memperisterikannya, mereka dengan sopan menolak. 	 اڤابيلا توانكو مڽاتاكن حسرت ممڤرايستريكنڽ، مريک دڠن سوڤن منولق.
Nirnama diam mendengar. 	 نيرنام ديام مندڠر.
Tuanku berduka tetapi tidak murka. 	 توانكو بردوک تتاڤي تيدق مورک.
Tanpa arahan, Tuha telah bertindak sendiri menawan hati Tun Fatimah. 	 تنڤا ارهن، توها تله برتيندق سنديري مناون هاتي تون فاطمه.
Sehinggakan apabila ayahandanya mahu kembali ke tempat asal mereka, Tun Fatimah tidak mahu pulang bersama ayahandanya, demi mahu hidup bersama Tuha. 	 سهيڠݢاكن اڤابيلا ايهنداڽ ماهو كمبالي کتمڤت اصل مريک، تون فاطمه تيدق ماهو ڤولڠ برسام ايهنداڽ، دمي ماهو هيدوڤ برسام توها.
Riak tenang pada wajah Nirnama perlahan-lahan berubah. 	 رياق تنڠ ڤد واجه نيرنام ڤرلاهن-لاهن براوبه.
Dia bagai dapat menjangka akan bagaimana cerita ini akan berakhir, dan dia tidak menyukainya. 	 دي باڬاي داڤت منجڠک اكن باڬايمان چريتا اين اكن برأخير، دان دي تيدق مڽوكاءيڽ.
Tuha kemudian menyihir Tun Fatimah agar membencinya lalu pergi kepada tuanku dan menyerah diri menjadi isteri baginda. 	 توها كمدين مڽيهير تون فاطمه اڬر ممبنچيڽ لالو ڤرڬي كڤد توانكو دان مڽره ديري منجادي استري بڬيندا.
Bukan kepalang sukacitanya tuanku dengan tindakan Tuha itu. 	 بوكن كڤالڠ سوكچيتاڽ توانكو دڠن تيندقن توها ايت.
Sementelah, Tuha sudah rapat dengan Tuanku Sultan sebelum itu lagi. 	 سمنتله، توها سوده راڤت دڠن توانكو سلطان سبلوم ايت لاڬي.
Tindakannya yang itu, benar-benar membuatkan Tuanku Sultan menganggap Tuha sebagai keluarganya sendiri. 	 تيندقنڽ يڠ ايت،بنر٢ ممبواتكن توانكو سلطان مڠڠڬڤ توها سباڬاي كلوارڬڽ سنديري.
Kerana itu, Tuha punya pengaruh yang hampir mengatasi aku dalam kerajaan ini. 	 كران ايت، توها ڤوڽا ڤڠاروه يڠ همڤير مڠاتسي اكو دالم كراجاءن اين.
Kakanda Tuha mengamalkan sihir? Ini tuduhan yang berat, mamanda bendahara. 	 ككندا توها مڠعملكن سيحير؟ اين تودوهن يڠ برت، ممندا بنداهارا.
Nirnama mengerutkan dahi. 	 نيرنام مڠروتكن داهي.
Suaranya yang sentiasa perlahan, menjadi sedikit tegas. 	 سواراڽ يڠ سنتياس ڤرلاهن، منجادي سديكيت تڬس.
Nirnama dan Tuha sudah pernah bersua sebelum ini. 	 نيرنام دان توها سوده ڤرنه برسوا سبلوم اين.
Saat pertama kali Nirnama pergi ke Istana Semutar Putih, setelah kembaranya selama 36 purnama memerhati keadaan Tanah Semenanjung. 	 ساعت ڤرتام كالي نيرنام ڤرڬي كأيستان سموتر ڤوتيه، ستله كمباراڽ سلاما 36 ڤورنام ممرهاتي كأداءن تانه سمننجوڠ.
Tuha memang sudah berlainan sikap dan gayanya berbanding saat mereka bernaung di bawah teratak Adiwaja. 	 توها ميمڠ سوده برلاءينن سيكڤ دان ڬايڽ بربنديڠ ساعت مريک برناءوڠ دباوه تراتق اديواج.
Lebih bermewah-mewah, dan nampak lemas dalam kuasa. 	 لبيه برميواه-ميواه، دان نمڤق لمس دالم كواس.
Bahkan, Nirnama seakan dapat menghidu seperti ada sesuatu yang busuk di sekitar Tuha. 	 بهكن، نيرنام سأكن داڤت مڠهيدو سڤرتي اد سسواتو يڠ بوسوق دسكيتر توها.
Tetapi sebagai orang yang menjaga jiwanya, Nirnama berusaha untuk tidak bersangka-sangka buruk. 	 تتاڤي سباڬاي اورڠ يڠ منجاݢ جيواڽ، نيرنام براوسها اونتوق تيدق برسڠکا-سڠک بوروق.
Hatta kepada Sultan Mahmud sendiri yang terkenal dengan sikap serba tak kena sebagai seorang pemerintah, Nirnama berusaha untuk tidak berkata lebih daripada apa yang terpapar pada zahirnya sahaja. 	 حتی كڤد سلطان محمود سنديري يڠ تركنل دڠن سيكڤ سربا تق كنا سباڬاي سأورڠ ڤمرينته، نيرنام براوسها اونتوق تيدق بركات لبيه درڤد اڤ يڠ ترڤاڤر ڤد ظاهيرڽ سهاج.
Segala sangka buruk ditepis segera. 	 سڬالا سڠک بوروق دتڤيس سڬرا.
Demi Allah, Nirnama. 	 دمي الله، نيرنام.
Aku tidak menipu atau menokok tambah. 	 اكو تيدق منيڤو اتاو منوكوق تمبه.
Engkau boleh tanyakan kepada kakandamu, Jebat. 	 اڠكاو بوليه تاڽكن كڤد ككندامو، جبت.
Atau kepada Tuha sendiri. 	 اتاو كڤد توها سنديري.
Tuha pun tidak menyembunyikannya. 	 توها ڤون تيدق مڽمبوڽيكنڽ.
Begitu sekali besar kepalanya Tuha, mungkin kerana merasakan dirinya adalah sebahagian daripada Tuanku Sultan. 	 بڬيتو سكالي بسر كڤالاڽ توها، موڠكين كران مراساكن ديريڽ اداله سبهاڬين درڤد توانكو سلطان.
Mata Nirnama membulat. 	 مات نيرنام ممبولت.
Sekali lagi nafas berderu laju dari rongga Tun Nirmala. 	 سكالي لاڬي نفس بردرو لاجو دري روڠݢ تون نيرمالا.
Pandangannya dilempar ke halaman. 	 ڤندڠنڽ دليمڤر کهلامن.
Kerana Jebat asyik membangkang kehendak Tuanku Sultan, maka kakanda keduamu itu sering dihantar untuk menguruskan urusan di kejauhan. 	 كران جبت اشيق ممبڠكڠ كهندق توانكو سلطان، مک ككندا كدوامو ايت سريڠ دهنتر اونتوق مڠوروسكن اوروسن دكجاءوهن.
Jebat hakikatnya jarang berada di sini. 	 جبت حقيقتڽ جارڠ براد دسيني.
Seperti sekarang. 	 سڤرتي سكارڠ.
Nirnama memandang teratak Jebat. 	 نيرنام ممندڠ تراتق جبت.
Ya, Jebat sudah dua hari tidak pulang. 	 يا، جبت سوده دوا هاري تيدق ڤولڠ.
Khabarnya ada urusan di Wilayah Ujong yang perlu diselesaikan berkait dengan perkampungan-perkampungan baru. 	 خبرڽ اد اوروسن دولايه اوجوڠ يڠ ڤرلو دسلسايكن بركاءيت دڠن ڤركامڤوڠن٢ بارو.
Ramai yang telah menyatakan taat setia kepada Kerajaan Semutar Putih, dan Jebat ditugaskan untuk menguruskan mereka. 	 راماي يڠ تله مڽاتاكن طاعة ستيا كڤد كراجاءن سموتر ڤوتيه، دان جبت دتوڬسكن اونتوق مڠوروسكن مريک.
Bagaimana dengan Adinda Kasturi?  Ah, Kasturi pula kebanyakan masa berada di perbatasan Semutar Putih bahagian utara. 	 باڬايمان دڠن اديندا كستوري؟  اه، كستوري ڤولا كباڽقن ماس براد دڤرباتسن سموتر ڤوتيه بهاڬين اوتارا.
Dia pertahanan utama kita sekiranya ada ancaman dari Jagat Suci dan Indera Kayangan. 	 دي ڤرتاهنن اوتام كيت سكيراڽ اد انچمن دري جاڬت سوچي دان ايندرا كايڠن.
Tempoh hari ketika dia turun ke Wilayah Ujong untuk menyerbu Istana Bagak Durjana, aku tidak sempat bersua dengannya. 	 تيمڤوه هاري كتيک دي تورون کولايه اوجوڠ اونتوق مڽربو ايستان باڬق دورجان، اكو تيدق سمڤت برسوا دڠنڽ.
Hanya Kakanda Jebat yang menemuiku. 	 هاڽ ككندا جبت يڠ منموءيكو.
Ya benar. 	 يا بنر.
Selepas itu semua, dia kembali ke sempadan utara. 	 سلڤس ايت سموا، دي كمبالي کسمڤادن اوتارا.
Nirnama terangguk-angguk. 	 نيرنام تراڠڬوق-اڠڬوق.
Bermakna hanya Kakanda Tuha yang sering berada di sini. 	 برمعنا هاڽ ككندا توها يڠ سريڠ براد دسيني.
Bersama dikau, mamanda bendahara?  Tun Nirmala mengangguk. 	 برسام دكاو، ممندا بنداهارا؟  تون نيرمالا مڠڠڬوق.
Pengaruhku semakin lama semakin dihakis Tuha. 	 ڤڠاروهكو سماكين لاما سماكين دهاكيس توها.
Manakala Tuanku Sultan semakin hari semakin berani berbuat sesuka hati, kerana adanya Tuha. 	 مانكالا توانكو سلطان سماكين هاري سماكين براني بربوات سسوک هاتي، كران ادڽ توها.
Nirnama menghela nafas panjang. 	 نيرنام مڠهيلا نفس ڤنجڠ.
Aku dengar daripada Jebat, Adiwaja memang mengajar kalian sihir. 	 اكو دڠر درڤد جبت، اديواج ممڠ مڠاجر كالين سيحير.
Sesuatu yang tidak pernah dapat aku pastikan. 	 سسواتو يڠ تيدق ڤرنه داڤت اكو ڤستيكن.
Perlahan-lahan Nirnama mengangguk. 	 ڤرلاهن-لاهن نيرنام مڠڠڬوق.
Untuk menangkisnya, bukan untuk mengamalkannya. 	 اونتوق منڠكيسڽ، بوكن اونتوق مڠعملكنڽ.
Sebagaimana Harut dan Marut turun ke dunia lalu mengajarkan sihir kepada umat manusia. 	 سباڬايمان هاروت دان ماروت تورون کدونيا لالو مڠاجركن سيحير كڤد اومت ماءنسي.
Bukanlah bermakna Allah membenarkan manusia mengamalkan sihir. 	 بوكنله برمعنا الله ممبنركن ماءنسي مڠعملكن سيحير.
Tidak lain tidak bukan ini adalah ujian. 	 تيدق لاءين تيدق بوكن اين اداله اوجين.
Dan menjadi ujian kepada Tuha, juga sekalian kita. 	 دان منجادي اوجين كڤد توها، جوݢ سكالين كيت.
Tun Nirmala menghela nafas panjang. 	 تون نيرمالا مڠهيلا نفس ڤنجڠ.
Pandangannya menekur lantai beranda. 	 ڤندڠنڽ منكور لنتاي برندا.
Benarkan aku memerhatikan terlebih dahulu keadaan di sini. 	 بنركن اكو ممرهاتيكن ترلبيه دهولو كأداءن دسيني.
Terutama berkait Puteri Gunung Ledang. 	 تراوتام بركاءيت ڤوتري ڬونوڠ ليدڠ.
Kemudian, kita akan cuba selesaikan satu persatu. 	 كمودين، كيت اكن چوبا سلسايكن ساتو ڤرساتو.
Lebih-lebih lagi perihal berkait Kakanda Tuha. 	 لبيه٢ لاڬي ڤريحال بركاءيت ككندا توها.
Simpanlah hal ini hanya untuk dirimu, Nirnama. 	 سيمڤنله حال اين هاڽ اونتوق ديريمو، نيرنام.
Bukanlah niatku untuk mengumpat atau memburuk-burukkan Tuanku Sultan Mahmud dan Laksamana Tuha. 	 بوكنله نيتكو اونتوق مڠومڤت اتاو ممبوروق-بوروقكن توانكو سلطان محمود دان لقسامان توها.
Tetapi aku sendiri sudah buntu. 	 تتاڤي اكو سنديري سوده بونتو.
Jebat yang mencadangkan untuk hal ini dibawakan kepadamu. 	 جبت يڠ منچادڠكن اونتوق حال اين دباواكن كڤدمو.
Katanya, engkau lebih istimewa berbanding kakanda-kakandamu. 	 كاتڽ، اڠكاو لبيه ايستيميوا بربنديڠ ككندا-ككندامو.
Nirnama tersungging dan menggeleng. 	 نيرنام ترسوڠڬيڠ دان مڠڬيليڠ.
Segala kelebihan itu kita pulangkan kepada Allah, mamanda bendahara. 	 سڬالا كلبيهن ايت كيت ڤولڠكن كڤد الله، ممندا بنداهارا.
Itu sudahlah semestinya. 	 ايت سودهله سمستيڽ.
Maka hanya kepada-Nya kita kembali, dan berserah. 	 مک هاڽ كڤدڽ كيت كمبالي، دان برسره.
Cahaya obor pada tangan beberapa orang tentera menerangi belantara. 	 چهاي اوبور ڤد تاڠن ببراڤ اورڠ تنترا منراڠي بلنتارا.
Rombongan Istana Semutar Putih perlahan-lahan meredah belantara sambil mendaki Gunung Ledang. 	 رومبوڠن ايستان سموتر ڤوتيه ڤرلاهن-لاهن مرده بلنتارا سمبيل منداكي ڬونوڠ ليدڠ.
Remang-remang cahaya menzahirkan susuk tubuh mereka serta batang-batang pokok besar lagi tinggi yang memenuhi kawasan pergunungan ini. 	 رماڠ٢ چهاي منظاهيركن سوسوق توبوه مريک سرتا باتڠ٢ ڤوكوق بسر لاڬي تيڠڬي يڠ ممنوهي كاوسن ڤرڬونوڠن اين.
Deburan air kedengaran, tidak terlalu sayup, tetapi tidak juga terlalu kuat, menandakan tidak jauh dari tempat rombongan itu berada, wujud air terjun dan aliran sungai. 	 دبورن اءير كدڠرن، تيدق ترلالو سايوڤ، تتاڤي تيدق جوݢ ترلالو قوات، مننداكن تيدق جاءوه دري تمڤت رومبوڠن ايت براد، وجود اءير ترجون دان اليرن سوڠاي.
Sebelum memulakan pendakian ke tempat yang lebih tinggi, mereka berehat buat seketika di sebuah tasik di kaki bukit. 	 سبلوم ممولاكن ڤنداكين کتمڤت يڠ لبيه تيڠڬي، مريک بريحت بوات سكتيک دسبواه تاسيق دكاكي بوكيت.
Setelah menunaikan Solat Maghrib yang digabungkan dengan Isya’ secara berjemaah, barulah mereka meneruskan pendakian walau langit telah diselimuti gelap malam dan belantara pula telah diserkup gelita. 	 ستله منونايكن صلاة مغرب يڠ دڬابوڠكن دڠن عشاء سچارا برجماعه، باروله مريک منروسكن ڤنداكين والاو لاڠيت تله دسليموتي ڬلڤ مالم دان بلنتارا ڤولا تله دسركوڤ ڬليتا.
Jauh lagi? Suara Nadim kedengaran. 	 جاءوه لاڬي؟ سوارا نديم كدڠرن.
Nirnama yang bibirnya sering terkumat-kamit, berhenti berzikir. 	 نيرنام يڠ بيبيرڽ سريڠ تركومت-كاميت، برهنتي برذيكير.
Kenapa, budak? Engkau takut? Jebat tertawa. 	 كناڤ، بودق؟ اڠكاو تاكوت؟ جبت ترتاوا.
Hish, tuan laksamana. 	 هيش، توان لقسامان.
Buat apa aku mahu takut. 	 بوات اڤ اكو ماهو تاكوت.
Bukankah bersama kita adanya Allah Yang Maha Perkasa?  Bukan datuk nenek penunggu belantara ya? Jebat ketawa lagi. 	 بوكنكه برسام كيت ادڽ الله يڠ مها ڤركاس؟  بوكن داتوق نينيق ڤنوڠڬو بلنتارا يا؟ جبت كتاوا لاڬي.
Nadim mencebik sebelum menjelir kepada Jebat. 	 نديم منچبيق سبلوم منجلير كڤد جبت.
Kakanda, cukup-cukuplah menyakat dia. 	 ككندا، چوكوڤ-چوكوڤله مڽاكت دي.
Nadim semakin faham erti menjadi Muslim. 	 نديم سماكين فهم ارتي منجادي مسلم.
Antara tiangnya adalah menjauhi syirik dan sebarang sekutu kepada Allah. 	 انتارا تياڠڽ اداله منجاءوهي شيريک دان سبارڠ سكوتو كڤد الله.
Tidakkah demikian, Kakanda Tuha? Nirnama bersuara lembut. 	 تيدقكه دمکين، ككندا توها؟ نيرنام برسوارا لمبوت.
Namun, kelembutan suara dan bicara itu bagai tidak dirasai Tuha. 	 نامون، كلمبوتن سوارا دان بيچارا ايت باڬاي تيدق دراساءي توها.
Bahkan, pertanyaan Nirnama ibarat jarum halus yang menusuk jiwanya. 	 بهكن، ڤرتاڽاءن نيرنام عبارت جاروم هالوس يڠ منوسوق جيواڽ.
Wajahnya terus menjadi tegang. 	 واجهڽ تروس منجادي تڬڠ.
Pantas kepalanya ditalakan ke arah Tun Nirmala. 	 ڤانتس كڤالاڽ دتالااكن کأره تون نيرمالا.
Bibir Bendahara Semutar Putih itu hanya tersangir. 	 بيبير بنداهارا سموتر ڤوتيه ايت هاڽ ترساڠير.
Engkau sudah mengetahui? Tuha menatap Nirnama. 	 اڠكاو سوده مڠتاهوءي؟ توها مناتڤ نيرنام.
Apakah benar?  Sekadarnya sahaja, Nirnama. 	 اڤاكه بنر؟  سقدرڽ سهاج، نيرنام.
Tuha bertegas. 	 توها برتڬس.
Matanya tajam. 	 ماتڽ تاجم.
Sudah, bukan di sini kita mahu berbantah-bantah. 	 سوده، بوكن دسيني كيت ماهو بربنته-بنته.
Di tengah-tengah gelita begini, keadaan memerlukan kita sentiasa bersiaga. 	 دتڠه-تڠه ڬليتا بڬيني، كأداءن ممرلوكن كيت سنتياس برسياݢ.
Jebat pantas meleraikan keadaan. 	 جبت ڤانتس ملرايكن كأداءن.
Jebat sedang di hadapan, menggantikan Tuha. 	 جبت سدڠ دهادڤن، مڠڬنتيكن توها.
Sepanjang perjalanan, mereka berdua bergilir-gilir mengetuai rombongan. 	 سڤنجڠ ڤرجالنن، مريک بردوا برڬيلير-ڬيلير مڠتواءي رومبوڠن.
Nirnama memandang Jebat. 	 نيرنام ممندڠ جبت.
Tidak menyangka yang Jebat akan menjadi pelerai. 	 تيدق مڽڠک يڠ جبت اكن منجادي ڤلراي.
Pandangan mereka bertaut. 	 ڤندڠن مريک برتاءوت.
Aku pun tahu apa itu keutamaan. 	 اكو ڤون تاهو اڤ ايت كاوتاماءن.
Jebat menepuk dada, bagai dapat membaca isi hati Nirnama. 	 جبت منڤوق دادا، باڬاي داڤت ممباچ ايسي هاتي نيرنام.
Nirnama tersenyum nipis dan menggeleng. 	 نيرنام ترسڽوم نيڤيس دان مڠڬيليڠ.
Tuha mendengus. 	 توها مندڠوس.
Kalian tidak memahami. 	 كالين تيدق ممهمي.
Nirnama memerhati kakanda seperguruannya itu. 	 نيرنام ممرهاتي ككندا سڤرڬوروانڽ ايت.
Tepat ke dalam anak matanya. 	 تڤت كدالم انق ماتڽ.
Bukankah aku nyatakan sudah? Jebat memandang kepada Tuha. 	 بوكنكه اكو ڽاتكن سوده؟ جبت ممندڠ كڤد توها.
Sekali lagi Tuha mendengus. 	 سكالي لاڬي توها مندڠوس.
Pandangannya dilarikan. 	 ڤندڠنڽ دلاريكن.
Apa kefahaman aku tidak penting, Kakanda Tuha. 	 اڤ كفهمن اكو تيدق ڤنتيڠ، ككندا توها.
Akhirnya kita semua akan berdiri di hadapan Allah subhanahu wa taala dan dipersoalkan tindakan kita di dunia. 	 اخيرڽ كيت سموا اكن برديري دهادڤن الله سبحانه وتعالى دان دڤرسوءالكن تيندقن كيت ددنيا.
Nirnama bersuara. 	 نيرنام برسوارا.
Kurang. 	 كورڠ.
Berhenti. 	 برهنتي.
Tun Nirmala mencelah. 	 تون نيرمالا منچله.
Tuha tidak peduli. 	 توها تيدق ڤدولي.
Kalian jangan berani-berani bersepakat untuk. 	 كالين جاڠن براني٢ برسڤاكت اونتوق.
Bicara Tuha tercantas apabila Tun Nirmala mengangkat tangan dan bergerak untuk berada di tengah-tengah antara dia dan Nirnama. 	 بيچارا توها ترچنتس اڤابيلا تون نيرمالا مڠڠكت تاڠن دان برڬرق اونتوق براد دتڠه-تڠه انتارا دي دان نيرنام.
Apakah kalian tidak perasan? Bau harum semerbak. 	 اڤاكه كالين تيدق ڤراسن؟ باءو هاروم سمربق.
Ya, begitu harum! Cendana akhirnya bersuara. 	 يا، بڬيتو هاروم! چندانا اخيرڽ برسوارا.
Nadim terangguk-angguk. 	 نديم تراڠڬوق-اڠڬوق.
Sepanjang pertengkaran tadi, Nadim tidak berani mencelah. 	 سڤنجڠ ڤرتڠكرن تادي، نديم تيدق براني منچله.
Manakala Cendana hanya mampu memerhati. 	 مانكالا چندانا هاڽ ممڤو ممرهاتي.
Perkembangan terbaru membuatkan mereka dapat mengeluarkan Nirnama dan Tuha daripada pertelingkahan. 	 ڤركمبڠن تربارو ممبواتكن مريک داڤت مڠلواركن نيرنام دان توها درڤد ڤرتليڠكهن.
Nirnama, Tuha dan Jebat saling berpandangan. 	 نيرنام، توها دان جبت ساليڠ برڤندڠن.
Kakanda Tuha pernah ke mari dan tidak menjumpai Puteri Gunung Ledang, bukan? Jebat yang mengetuai mereka terjeda memandang ke hadapan. 	 ككندا توها ڤرنه كماري دان تيدق منجومڤاءي ڤوتري ڬونوڠ ليدڠ، بوكن؟ جبت يڠ مڠتواءي مريک ترجيدا ممندڠ كهادڤن.
Mengapa, Jebat? Apa yang engkau mahu nyatakan, hah! Tuha mara ke sisi Jebat. 	 مڠاڤ، جبت؟ اڤ يڠ اڠكاو ماهو ڽاتكن، هاه!  توها مارا كسيسي جبت.
Namun, baru sahaja dia hendak merentap adinda seperguruannya itu, Jebat pantas menunjuk ke hadapan. 	 نامون، بارو سهاج دي هندق مرنتڤ اديندا سڤرڬوروانڽ ايت، جبت ڤانتس منونجوق كهادڤن.
Tuha menoleh. 	 توها منوليه.
Nirnama, Tun Nirmala, Nadim, Cendana serta sekalian ahli rombongan Istana Semutar Putih dapat melihat sebuah istana tersergam indah, tidak jauh di hadapan mereka. 	 نيرنام، تون نيرمالا، نديم، چندانا سرتا سكالين اهلي رومبوڠن ايستان سموتر ڤوتيه داڤت مليهت سبواه ايستان ترسرڬم اينده، تيدق جاءوه دهادڤن مريک.
Keadaan di sekeliling istana itu terang-benderang dihiasi puluhan buah lantera. 	 كأداءن دسكليليڠ ايستان ايت ترڠ-بندرڠ دهياسي ڤولوهن بواه لنترا.
Cahaya-cahaya indah pula datang dari tumbuhan-tumbuhan yang tidak mereka ketahui jenisnya. 	 چهاي٢ اينده ڤولا داتڠ دري تومبوهن٢ يڠ تيدق مريک كتاهوءي جنيسڽ.
Tempat itu bagaikan taman syurga. 	 تمڤت ايت باڬايكن تامن شرݢ.
Harum dan indah, tidak terjangkau oleh akal manusia biasa. 	 هاروم دان اينده، تيدق ترجڠكاو اوليه عقل ماءنسي بياس.
Zulmat malam tidak mampu menundukkan kecantikan kawasan ini. 	 ظلمة مالم تيدق ممڤو منوندوقكن كچنتيقن كاوسن اين.
Semua yang melihat, hanya mampu terpana. 	 سموا يڠ مليهت، هاڽ ممڤو ترڤان.
Sedang semua terlopong, bibir Nirnama kembali berkumat-kamit. 	 سدڠ سموا ترلوڤوڠ، بيبير نيرنام كمبالي بركومت-كاميت.
Dia tidak terpana sebagaimana yang lain. 	 دي تيدق ترڤان سباڬايمان يڠ لاءين.
Pandangannya yang selama ini sentiasa redup, bertukar menjadi tajam. 	 ڤندڠنڽ يڠ سلاما اين سنتياس ردوڤ، برتوكر منجادي تاجم.
Seketika kemudian, kelihatan dua orang perempuan seakan dayang-dayang istana, turun dari tangga istana dan bergerak menghampiri rombongan Istana Semutar Putih. 	 سكتيک كمودين، كليهتن دوا اورڠ ڤرمڤوان سأكن دايڠ٢ ايستان، تورون دري تڠݢ ايستان دان برڬرق مڠهمڤيري رومبوڠن ايستان سموتر ڤوتيه.
Selamat datang, rombongan Istana Semutar Putih. 	 سلامت داتڠ، رومبوڠن ايستان سموتر ڤوتيه.
Puteri Gunung Ledang sangat berbesar hati menyambut kehadiran kalian. 	 ڤوتري ڬونوڠ ليدڠ ساڠت بربسر هاتي مڽمبوت كحاضيرن كالين.
Jemputlah!  Tuha terus mendahului, bergerak ke Istana Puteri Gunung Ledang. 	 جمڤوتله!  توها تروس مندهولوءي، برڬرق كأيستان ڤوتري ڬونوڠ ليدڠ.
Tun Nirmala memandang ke arah Nirnama. 	 تون نيرمالا ممندڠ کأره نيرنام.
Bibir lelaki berparut itu masih terkumat-kamit. 	 بيبير للاكي برڤاروت ايت ماسيه تركومت-كاميت.
Jebat juga menyedari perbuatan Nirnama. 	 جبت جوݢ مڽدري ڤربواتن نيرنام.
Bagaimana, Nirnama? Apakah ini semua suatu sihir? Kakanda Tuha pernah ke mari dan menyatakan tidak pernah bertemu dengan Puteri Gunung Ledang, apatah lagi istana. 	 باڬايمان، نيرنام؟ اڤاكه اين سموا سواتو سيحير؟ ككندا توها ڤرنه كماري دان مڽاتاكن تيدق ڤرنه برتمو دڠن ڤوتري ڬونوڠ ليدڠ، اڤاته لاڬي ايستان.
Jika istana ini benar, mustahil. 	 جک ايستان اين بنر، مستحيل.
Bibir Nirnama berhenti daripada terkumat-kamit, membuatkan Jebat tidak jadi menyempurnakan bicara. 	 بيبير نيرنام برهنتي درڤد تركومت-كاميت، ممبواتكن جبت تيدق جادي مڽمڤورناكن بيچارا.
Di hadapan kita bukan sihir. 	 دهادڤن كيت بوكن سيحير.
Sekurang-kurangnya itu yang aku dapat rasakan sekarang. 	 سكورڠ-كورڠڽ ايت يڠ اكو داڤت راسكن سكارڠ.
Mata Nadim terus membulat. 	 مات نديم تروس ممبولت.
Wah, jika begitu, keindahan ini semua adalah hakikat? Sangat menakjubkan!  Ya, aku sangka kita berada di alam lain tadi! Cendana menambah. 	 واه، جک بڬيتو، كإيندهن اين سموا اداله حقيقة؟ ساڠت منعجوبكن!  يا، اكو سڠک كيت براد دعالم لاءين تادي! چندانا منمبه.
Jadi, apakah Puteri Gunung Ledang itu merupakan insan yang sebenar? Bukan rekaan sihir? Tun Nirmala memandang Nirnama. 	 جادي، اڤاكه ڤوتري ڬونوڠ ليدڠ ايت مروڤاكن انسان يڠ سبنر؟ بوكن ريكاءن سيحير؟ تون نيرمالا ممندڠ نيرنام.
Nirnama menggeleng. 	 نيرنام مڠڬيليڠ.
Mungkin aku perlu bersua dengannya terlebih dahulu. 	 موڠكين اكو ڤرلو برسوا دڠنڽ ترلبيه دهولو.
Jika begitu, ayuh! Jebat bergerak memimpin mereka. 	 جک بڬيتو، ايوه! جبت برڬرق مميمڤين مريک.
Suasana di dalam istana Puteri Gunung Ledang ternyata tidak kalah dengan keadaan persekitaran di luarnya. 	 سواسان ددالم ايستان ڤوتري ڬونوڠ ليدڠ ترڽات تيدق كاله دڠن كأداءن ڤرسكيترن دلوارڽ.
Lantera bermacam-macam warna dan bentuk bergantungan di sana dan di sini. 	 لنترا برماچم-ماچم ورنا دان بنتوق برڬنتوڠن دسان دان دسيني.
Jambangan-jambangan bunga indah menghiasi kiri dan kanan dinding istana, harumnya semerbak. 	 جمبڠن٢ بوڠا اينده مڠهياسي كيري دان كانن دينديڠ ايستان، هارومڽ سمربق.
Ukiran-ukiran indah juga terpamer di sebalik semua itu. 	 اوكيرن٢ اينده جوݢ ترڤامير دسباليق سموا ايت.
Ruang utama istana ini luasnya bagai balai menghadap, dengan sebuah singgahsana megah di hujungnya, umpama dikhususkan untuk menerima tetamu. 	 رواڠ اوتام ايستان اين لواسڽ باڬاي بالاي مڠهادڤ، دڠن سبواه سيڠڬهسان مڬه دهوجوڠڽ، أومڤام دخصوصكن اونتوق منريما تتامو.
Kelihatan laluan terbuka di kiri dan kanan singgahsana, mungkin untuk ke ruang lain di istana tersebut. 	 كليهتن لالوان تربوک دكيري دان كانن سيڠڬهسان، موڠكين اونتوق کرواڠ لاءين دأيستان ترسبوت.
Dayang-dayang rupawan lagi berbau harum, dengan pakaian yang indah-indah, membuatkan suasana nyaman bagaikan syurga. 	 دايڠ٢ روڤاون لاڬي برباءوهاروم، دڠن ڤاكاين يڠ اينده٢، ممبواتكن سواسان ڽامن باڬايكن شرݢ.
Tentera-tentera Semutar Putih tersenyum-senyum sesama sendiri. 	 تنترا٢ سموتر ڤوتيه ترسڽوم-سڽوم سسام سنديري.
Namun, wajah Jebat tidak menggambarkan kesenangan. 	 نامون، واجه جبت تيدق مڠڬمبركن كسنڠن.
Kita datang untuk berbincang, bukan untuk mencuci mata!  Herdikan Jebat membuatkan tentera-tentera itu kembali mengawal diri. 	 كيت داتڠ اونتوق بربينچڠ، بوكن اونتوق منچوچي مات!  هرديقن جبت ممبواتكن تنترا٢ ايت كمبالي مڠاول ديري.
Garangnya. 	 ڬارڠڽ.
Nadim berbisik kepada Nirnama. 	 نديم بربيسيق كڤد نيرنام.
Nirnama sekadar tersenyum nipis. 	 نيرنام سقدر ترسڽوم نيڤيس.
Engkau tidak tergoda dengan semua dayang di sini? Cendana pula berbisik kepada Nirnama. 	 اڠكاو تيدق ترڬودا دڠن سموا دايڠ دسيني؟ چندانا ڤولا بربيسيق كڤد نيرنام.
Pandangan srikandi itu melirik ke kiri dan ke kanan, melihat dayang-dayang rupawan berbaris menyambut kehadiran mereka. 	 ڤندڠن سريكندي ايت مليريک ككيري دان ككانن، مليهت دايڠ٢ روڤاون برباريس مڽمبوت كحاضيرن مريک.
Apabila berada dalam suasana yang tidak menyebelahi syariat, jiwa kita perlu diasingkan dari suasana. 	 اڤابيلا براد دالم سواسان يڠ تيدق مڽبلهي شريعة، جيوا كيت ڤرلو داسيڠكن دري سواسان.
Jasad berada di sini kerana terpaksa, tetapi jiwa kita tetap bersama-Nya. 	 جسد براد دسيني كران ترڤقسا، تتاڤي جيوا كيت تتڤ برسامڽ.
Tiada redha kita kepada maksiat. 	 تياد رضا كيت كڤد معصية.
Tun Nirmala yang mendengar bicara Nirnama itu mengukir senyuman panjang. 	 تون نيرمالا يڠ مندڠر بيچارا نيرنام ايت مڠوكير سڽومن ڤنجڠ.
Tangannya mencapai bahu Nirnama. 	 تاڠنڽ منچاڤاي باهو نيرنام.
Engkau memang bukan sembarangan. 	 اڠكاو ميمڠ بوكن سمبارڠن.
Adiwaja telah mempersiapkanmu dengan lebih lengkap. 	 اديواج تله ممڤرسياڤكنمو دڠن لبيه لڠكڤ.
Hah, apakah mamanda bendahara juga tergoda?  Ketawa Tun Nirmala menerima soalan nakal tersebut. 	 هاه، اڤاكه ممندا بنداهارا جوݢ ترڬودا؟  كتاوا تون نيرمالا منريما سوءالن ناكل ترسبوت.
Mustahil jiwaku tidak terusik. 	 مستحيل جيواكو تيدق تراوسيق.
Tetapi cintaku utuh untuk isteri di rumah, wahai anak muda. 	 تتاڤي چينتاكو اوتوه اونتوق استري درومه، واهاي انق مودا.
Belakang tubuh Nadim ditepuknya lembut. 	 بلاكڠ توبوه نديم دتڤوقڽ لمبوت.
Hah, aku fikir semua lelaki akan tumbang dalam suasana sebegini. 	 هاه، اكو فيكير سموا للاكي اكن تومبڠ دالم سواسان سبڬيني.
Kenapa? Engkau mahu tumbang, Nadim? Cendana mengusik. 	 كناڤ؟ اڠكاو ماهو تومبڠ، نديم؟ چندانا مڠوسيق.
Nadim tertawa. 	 نديم ترتاوا.
Kalau aku yang sebelum berkelana dengan Nirnama, mungkin ya. 	 كالاو اكو يڠ سبلوم بركلان دڠن نيرنام، موڠكين يا.
Sekarang, aku berfikir banyak kali akan dosa dan pahala. 	 سكارڠ، اكو برفيكير باڽق كالي اكن دوسا دان ڤهالا.
Bagus, anak muda. 	 باڬوس، انق مودا.
Bagus. 	 باڬوس.
Tun Nirmala tersenyum. 	 تون نيرمالا ترسڽوم.
Tuha berdehem, menghentikan perbualan semua. 	 توها بردهيم، مڠهنتيكن ڤربوالن سموا.
Perhatian semua kembali ke hadapan. 	 ڤرهاتين سموا كمبالي كهادڤن.
Dari laluan terbuka di kiri dan kanan singgahsana, beberapa orang dayang keluar dengan membawa dulang berisi bunga-bungaan. 	 دري لالوان تربوک دكيري دان كانن سيڠڬهسان، ببراڤ اورڠ دايڠ كلوار دڠن ممباوا دولڠ برايسي بوڠا-بوڠاءن.
Bunga-bungaan itu kemudian dilempar ke udara lalu bertaburan jatuh ke lantai. 	 بوڠا-بوڠاءن ايت كمودين دليمڤر کأودارا لالو برتابورن جاتوه ک لنتاي.
Di tengah-tengah hujan bunga itu, berjalan seorang perempuan yang teramat elok rupanya, berambut panjang lurus melepasi bahu yang terdedah. 	 دتڠه-تڠه هوجن بوڠا ايت، برجالن سأورڠ ڤرمڤوان يڠ ترامت ايلوق روڤاڽ، برمبوت ڤنجڠ لوروس ملڤسي باهو يڠ تردده.
Dia mengenakan persalinan yang sangat indah, membuatkan semua yang memandangnya terpana. 	 دي مڠناكن ڤرسالينن يڠ ساڠت اينده، ممبواتكن سموا يڠ ممندڠڽ ترڤان.
Perlahan-lahan dia melangkah menaiki tangga-tangga singgahsana, sebelum bersemayam penuh takzim. 	 ڤرلاهن-لاهن دي ملڠكه مناءيقي تڠݢ٢ سيڠڬهسان، سبلوم برسمايم ڤنوه تعظيم.
Dayang-dayang yang mengiringinya, mengambil tempat di kiri dan di kanan singgahsana. 	 دايڠ٢ يڠ مڠيريڠيڽ، مڠمبيل تمڤت دكيري دان دكانن سيڠڬهسان.
Sungguh kita begitu sukacita dengan kehadiran rombongan Istana Semutar Putih. 	 سوڠڬوه كيت بڬيتو سوكچيتا دڠن كحاضيرن رومبوڠن ايستان سموتر ڤوتيه.
Terima kasih kerana sudi hadir ke istana kita. 	 تريما كاسيه كران سودي حاضيرکأيستان كيت.
Dia merapatkan dua telapak tangan lalu menundukkan sedikit kepalanya. 	 دي مراڤتكن دوا تلڤق تاڠن لالو منوندوقكن سديكيت كڤالاڽ.
Puteri Gunung Ledang. 	 ڤوتري ڬونوڠ ليدڠ.
Kecantikannya bukan biasa-biasa. 	 كچنتيقنڽ بوكن بياسا٢.
Wajahnya cerah bak sinaran rembulan. 	 واجهڽ چره بق سينارن رمبولن.
Pipi bagai pauh dilayang, hidung mancung bak seludang. 	 ڤيڤي باڬاي ڤاءوه دلايڠ، هيدوڠ منچوڠ بق سلودڠ.
Bibirnya merah laksana delima merekah. 	 بيبيرڽ ميره لقسان دليما مركه.
Setiap langkahannya diiringi bunyi gemerincing hiasan-hiasan indah yang menambah kemegahan anggun batang tubuh. 	 ستياڤ لڠكهنڽ داءيريڠي بوڽي ڬمرينچيڠ هياسن٢ اينده يڠ منمبه كمڬاهن اڠڬون باتڠ توبوه.
Jebat yang tegas dan garang pun terpana, walaupun dia pernah melihat puteri itu sebelum ini. 	 جبت يڠ تڬس دان ڬارڠ ڤون ترڤان، والاوڤون دي ڤرنه مليهت ڤوتري ايت سبلوم اين.
Tuha terus mengangkat sembah, diikuti yang lain, sebagai tanda hormat. 	 توها تروس مڠڠكت سمبه، دإيكوتي يڠ لاءين، سباڬاي تندا حرمت.
Apa gerangan kalian singgah ke tempat kita ini? Malam-malam pun sanggup merentas belantara. 	 اڤ ڬراڠن كالين سيڠڬه كتمڤت كيت اين؟ مالم٢ ڤون سڠڬوڤ مرنتس بلنتارا.
Pasti besar hajatnya untuk disampaikan kepada kita. 	 ڤستي بسر حاجتڽ اونتوق دسمڤايكن كڤد كيت.
Senyuman manis Puteri Gunung Ledang membuatkan semua yang berada di ruang utama istana itu ibarat disimbahi cahaya yang menyenangkan. 	 سڽومن مانيس ڤوتري ڬونوڠ ليدڠ ممبواتكن سموا يڠ براد درواڠ اوتام ايستان ايت عبارت دسيمبه چهاي يڠ مڽنڠكن.
Nirnama memerhati sekeliling. 	 نيرنام ممرهاتي سكليليڠ.
Tentera-tentera Semutar Putih bagaikan terpukau dengan keindahan yang terpampang di hadapan mata mereka. 	 تنترا٢ سموتر ڤوتيه باڬايكن ترڤوكاو دڠن كإيندهن يڠ ترڤمڤڠ دهادڤن مات مريک.
Tuan puteri yang dihormati, kami hadir membawa hajat Tuanku Sultan Mahmud, dengan nasihat mamanda bendahara Tun Nirmala, untuk berbincang dengan tuan puteri. 	 توان ڤوتري يڠ دحرمتي، كامي حاضير ممباوا حاجة توانكو سلطان محمود، دڠن نصيحت ممندا بنداهارا تون نيرمالا، اونتوق بربينچڠ دڠن توان ڤوتري.
Tegas suara Tuha tetapi tetap bernada hemah. 	 تڬس سوارا توها تتاڤي تتڤ برنادا هيمه.
Benar-benar mempamerkan ketokohannya sebagai wakil Istana Semutar Putih. 	 بنر٢ ممڤاميركن كتوكوهنڽ سباڬاي واكيل ايستان سموتر ڤوتيه.
Laksamana Utama, berbincang dengan kita? Berkenaan apa? Kita berhajat mahu tahu. 	 لقسامان اوتام، بربينچڠ دڠن كيت؟ بركناءن اڤ؟ كيت برحاجة ماهو تاهو.
Tuha berpaling ke belakang menatap Tun Nirmala. 	 توها برڤاليڠ كبلاكڠ مناتڤ تون نيرمالا.
Bendahara Semutar Putih itu mengangguk, lalu memandang tentera-tentera Semutar Putih dan bertepuk tangan, sekali sahaja. 	 بنداهارا سموتر ڤوتيه ايت مڠڠڬوق، لالو ممندڠ تنترا٢ سموتر ڤوتيه دان برتڤوق تاڠن، سكالي سهاج.
Semua bagaikan baru tersedar daripada mimpi, pantas menurunkan bungkusan kain yang digalas pada belakang tubuh masing-masing. 	 سموا باڬايكن بارو ترسدر درڤد ميمڤي، ڤانتس منورونكن بوڠكوسن كاءين يڠ دڬالس ڤد بلاكڠ توبوه ماسيڠ٢.
Tiga belas bungkusan kain dibuka, menzahirkan hadiah-hadiah berharga yang tidak terjangkau nilainya. 	 تيݢ بلس بوڠكوسن كاءين دبوک، منظاهيركن هديه٢ برهرݢ يڠ تيدق ترجڠكاو نيلايڽ.
Mahkota beratnakan manikam, hiasan cucuk sanggul daun bertatah emas, tepak sirih, geliga gangsa, mustika embun. 	 مهكوتا برتناكن مانيكم، هياسن چوچوق سڠڬول داون برتاته امس، تڤق سيريه، ڬليݢ ڬڠسا، مستيک امبون.
Rata-rata diperbuat daripada emas dan sebahagiannya daripada intan permata. 	 رات٢ دڤربوات درڤد امس دان سبهاڬينڽ درڤد اينتن ڤرمات.
Hadiah-hadiah itu bergemerlapan. 	 هديه٢ ايت برڬمرلاڤن.
Sinarnya membuatkan lantera-lantera terang di istana Puteri Gunung Ledang itu seperti hilang seri. 	 سينرڽ ممبواتكن لنترا٢ ترڠ دأيستان ڤوتري ڬونوڠ ليدڠ ايت سڤرتي هيلڠ سري.
Hah, sungguh aku tidak menyangka Tuanku Sultan Mahmud sanggup pergi sejauh ini demi Puteri Gunung Ledang. 	 هاه، سوڠڬوه اكو تيدق مڽڠک توانكو سلطان محمود سڠڬوڤ ڤرڬي سجاءوه اين دمي ڤوتري ڬونوڠ ليدڠ.
Layaklah dengan kecantikan sang puteri yang tidak terungkap dek kata-kata!  Cendana hanya mengangguk manakala Nirnama melihat sahaja hadiah-hadiah tersebut. 	 لايقله دڠن كچنتيقن سڠ ڤوتري يڠ تيدق تروڠكڤ ديک كات٢!  چندانا هاڽ مڠڠڬوق مانكالا نيرنام مليهت سهاج هديه٢ ترسبوت.
Semutar Putih merupakan sebuah kerajaan yang telah lama bertapak. 	 سموتر ڤوتيه مروڤاكن سبواه كراجاءن يڠ تله لاما برتاڤق.
Di Tanah Semenanjung, ia merupakan satu-satunya kerajaan yang masih berdiri utuh menghadapi asakan Kerajaan Indera Kayangan. 	 دتانه سمننجوڠ، اي مروڤاكن ساتو-ساتوڽ كراجاءن يڠ ماسيه برديري اوتوه مڠهادڤي اسقن كراجاءن ايندرا كايڠن.
Tatkala Kerajaan Sekebun Serendah dan Kerajaan Gangga Negara tumbang, Kerajaan Semutar Putih berjaya bertahan. 	 تتكالا كراجاءن سكبون سرنده دان كراجاءن ڬڠݢ نڬارا تومبڠ، كراجاءن سموتر ڤوتيه برجاي برتاهن.
Tinggal, kawasan jajahannya sahaja semakin tahun semakin mengecil akibat asakan kerajaan pimpinan Jagat Suci itu. 	 تيڠڬل، كاوسن ججاهنڽ سهاج سماكين تاهون سماكين مڠچيل عاقبة اسقن كراجاءن ڤيمڤينن جاڬت سوچي ايت.
Namun, itu tidak bermakna kekayaan Semutar Putih semakin menyusut. 	 نامون، ايت تيدق برمعنا ككاياءن سموتر ڤوتيه سماكين مڽوسوت.
Bahkan, kesibukan Pelabuhan Melaka sebagai antara pelabuhan terpenting di Nusantara, dengan jajahannya yang semakin mengecil, membuatkan Semutar Putih semakin kurang keperluan untuk menggunakan perbendaharaannya. 	 بهكن، كسيبوقن ڤلابوهن ملاک سباڬاي انتارا ڤلابوهن ترڤنتيڠ دنوسنتارا، دڠن ججاهنڽ يڠ سماكين مڠچيل، ممبواتكن سموتر ڤوتيه سماكين كورڠ كڤرلوان اونتوق مڠڬوناكن ڤربنداهاراءنڽ.
Malah, lebihan perbendaharaan kerajaan bertambah semenjak beberapa tahun kebelakangan ini. 	 ماله، لبيهن ڤربنداهارا‌‌‌‌ءن كراجاءن برتمبه سمنجق ببراڤ تاهون كبلاكڠن اين.
Kerana itu, rakyat jelata yang tinggal berhampiran pusat pemerintahan Semutar Putih serta Pelabuhan Melaka, merupakan orang-orang berada. 	 كران ايت، رعيت جلاتا يڠ تيڠڬل برهمڤيرن ڤوست ڤمرينتهن سموتر ڤوتيه سرتا ڤلابوهن ملاک، مروڤاكن اورڠ٢ براد.
Dengan perluasan jajahan Semutar Putih setelah runtuhnya Wilayah Ujong, banyak harta kerajaan telah mengalir bagi membangunkan semula perkampungan-perkampungan di Wilayah Ujong, dan menjaga kebajikan mereka. 	 دڠن ڤرلواسن ججاهن سموتر ڤوتيه ستله رونتوهڽ ولايه اوجوڠ، باڽق هرتا كراجاءن تله مڠالير باڬي ممباڠونكن سمولا ڤركامڤوڠن٢ دولايه اوجوڠ، دان منجاݢ كباجيقن مريک.
Justeru, syarat-syarat Puteri Gunung Ledang seperti jambatan emas dan perak, tempayan berisi emas dan harta bernilai, tidak mudah ditunaikan oleh Tun Nirmala. 	 جوسترو، شرط٢ ڤوتري ڬونوڠ ليدڠ سڤرتي جمبتن امس دان ڤراق، تمڤاين برايسي امس دان هرتا برنيلاي، تيدق موده دتونايكن اوليه تون نيرمالا.
Keputusan itu kemudian menyebabkan Tuha, demi memenuhi hasrat Sultan Mahmud, bertindak menggerakkan tentera Semutar Putih bagi memeras rakyat jelata. 	 كڤوتوسن ايت كمودين مڽببكن توها، دمي ممنوهي حسرة سلطان محمود، برتيندق مڠڬرقكن تنترا سموتر ڤوتيه باڬي ممرس رعيت جلاتا.
Untuk apa hadiah yang mahal-mahal ini ditayangkan kepada kita? Puteri Gunung Ledang  tersenyum. 	 اونتوق اڤ هديه يڠ مهل٢ اين دتايڠكن كڤد كيت؟ ڤوتري ڬونوڠ ليدڠ ترسڽوم.
Tuan puteri, Tun Nirmala mengangkat sembah hormat sambil berjalan ke hadapan. 	 توان ڤوتري، تون نيرمالا مڠڠكت سمبه حرمت سمبيل برجالن كهادڤن.
Tiga belas orang tentera mempersembahkan hadiah-hadiah tersebut di kaki singahsana. 	 تيݢ بلس اورڠ تنترا ممڤرسمبهكن هديه٢ ترسبوت دكاكي سيڠݢهسان.
Ini adalah antara simpanan kekayaan Semutar Putih yang terbaik. 	 اين اداله انتارا سيمڤنن ككاياءن سموتر ڤوتيه يڠ ترباءيق.
Adalah menjadi hajat kami untuk tuan puteri pertimbangkan syarat-syarat tuan puteri. 	 اداله منجادي حاجة كامي اونتوق توان ڤوتري ڤرتيمبڠكن شرط٢ توان ڤوتري.
Adalah menjadi harapan kami, apa yang terbentang di hadapan tuan puteri ini sudah cukup untuk membuatkan tuan puteri menerima Tuanku Sultan Mahmud sebagai suami. 	 اداله منجادي هارڤن كامي، اڤ يڠ تربنتڠ دهادڤن توان ڤوتري اين سوده چوكوڤ اونتوق ممبواتكن توان ڤوتري منريما توانكو سلطان محمود سباڬاي سوامي.
Puteri Gunung Ledang tidak segera membalas. 	 ڤوتري ڬونوڠ ليدڠ تيدق سڬرا ممبالس.
Dia dilihat meneliti hadiah-hadiah yang dipersembahkan kepadanya itu. 	 دي دليهت منليتي هديه٢ يڠ دڤرسمبهكن كڤدڽ ايت.
Kita tidak dapat menerima hadiah ini. 	 كيت تيدق داڤت منريما هديه اين.
Kita mahukan syarat-syarat yang telah kita tetapkan, dipenuhi jua. 	 كيت ماهوكن شرط٢ يڠ تله كيت تتڤكن، دڤنوهي جوا.
Mata Puteri Gunung Ledang tajam memandang Tun Nirmala, membuatkan dahi Bendahara Semutar Putih itu berkerut. 	 مات ڤوتري ڬونوڠ ليدڠ تاجم ممندڠ تون نيرمالا، ممبواتكن داهي بنداهارا سموتر ڤوتيه ايت بركروت.
Tuan puteri, kami tidak dapat memenuhi syarat-syarat tersebut kerana perbendaharaan Semutar Putih adalah untuk kebajikan rakyat. 	 توان ڤوتري، كامي تيدق داڤت ممنوهي شرط٢ ترسبوت كران ڤربنداهاراءن سموتر ڤوتيه اداله اونتوق كباجيقن رعيت.
Bukan semata-mata demi kepentingan Tuanku Sultan! Jebat bersuara. 	 بوكن سماتا-مات دمي كڤنتيڠن توانكو سلطان! جبت برسوارا.
Terus pandangan tajam Puteri Gunung Ledang ditalakan ke arah Laksamana Semutar Putih tersebut. 	 تروس ڤندڠن تاجم ڤوتري ڬونوڠ ليدڠ دتالاكن کأره لقسامان سموتر ڤوتيه ترسبوت.
Apakah ini memang hajat Tuanku Mahmud? Jika ini hajat baginda, kita boleh sahaja membatalkan usaha kita menyerah diri kepadanya. 	 اڤاكه اين ميمڠ حاجة توانكو محمود؟ جک اين حاجة بڬيندا، كيت بوليه سهاج ممبطلكن اوسها كيت مڽره ديري كڤدڽ.
Jelas, keputusan Puteri Gunung Ledang tidak boleh dibawa berbincang lagi. 	 جلس، كڤوتوسن ڤوتري ڬونوڠ ليدڠ تيدق بوليه دباوا بربينچڠ لاڬي.
Sabar dahulu, tuan puteri. 	 صبر دهولو، توان ڤوتري.
Ini hanyalah usaha Mamanda Bendahara untuk hal ini dibincangkan. 	 اين هاڽله اوسها ممندا بنداهارا اونتوق حال اين دبينچڠكن.
Adapun Tuanku Sultan Mahmud yang mulia, hakikatnya bersedia untuk memenuhi hajat tuan puteri, sepenuh hati dan kudrat baginda. 	 اداڤون توانكو سلطان محمود يڠ موليا، حقيقتڽ برسديا اونتوق ممنوهي حاجة توان ڤوتري، سڤنوه هاتي دان قدرة بڬيندا.
Tuha mencelah. 	 توها منچله.
Termasuk mengumpulkan tujuh tempayan air mata gadis sunti dan tujuh tempayan darah para pemuda? Cendana tidak dapat lagi membisu sahaja. 	 ترماسوق مڠومڤولكن توجوه تمڤاين اءير مات ڬاديس سونتي دان توجوه تمڤاين داره ڤارا ڤمودا؟ چندانا تيدق داڤت لاڬي ممبيسو سهاج.
Hakikatnya, sebagai seorang perempuan, dia sendiri menganggap syarat-syarat Puteri Gunung Ledang itu adalah tidak munasabah dan melampau. 	 حقيقتڽ، سباڬاي سأورڠ ڤرمڤوان، دي سنديري مڠڠڬڤ شرط٢ ڤوتري ڬونوڠ ليدڠ ايت اداله تيدق موناسبه دان ملمڤاو.
Dia memahami seandainya sang puteri mahu mengangkat dirinya lebih tinggi dan tidak mahu dilihat murah. 	 دي ممهمي سأندايڽ سڠ ڤوتري ماهو مڠڠكت ديريڽ لبيه تيڠڬي دان تيدق ماهو دليهت موره.
Dia sendiri pernah berfikiran demikian. 	 دي سنديري ڤرنه برفيكيرن دمکين.
Ketika itu, semua tertumpu kepada Cendana, terutamanya Tuha dengan pandangannya yang menjengkelkan. 	 كتيک ايت، سموا ترتومڤو كڤد چندانا، تراوتامڽ توها دڠن ڤندڠنڽ يڠ منجيڠكيلكن.
Ampun, tuan puteri. 	 امڤون، توان ڤوتري.
Aku sebagai satu-satunya perempuan dalam rombongan ini, mungkin satu-satunya yang berkongsi persamaan dengan tuan puteri. 	 اكو سباڬاي ساتو-ساتوڽ ڤرمڤوان دالم رومبوڠن اين، موڠكين ساتو-ساتوڽ يڠ بركوڠسي ڤرساماءن دڠن توان ڤوتري.
Apa niat sebenar tuan puteri  memberikan syarat-syarat sedemikian rupa? Apakah tuan puteri tidak mahu direndah-rendahkan atau tuan puteri hakikatnya mahu menolak dengan berlapik minat Tuanku Sultan terhadap tuan puteri?  Ruang utama istana itu senyap sunyi seusai pertanyaan Cendana. 	 اڤ نية سبنر توان ڤوتري ممبريكن شرط٢ سدميكين روڤا؟ اڤاكه توان ڤوتري تيدق ماهو درنده-رندهكن اتاو توان ڤوتري حقيقتڽ ماهو منولق دڠن برلاڤيق مينت توانكو سلطان ترهادڤ توان ڤوتري؟  رواڠ اوتام ايستان ايت سڽڤ سوڽي سأوساي ڤرتاڽاءن چندانا.
Hah, soalan Cik Cendana ini ada kebenarannya. 	 هاه، سوءالن چيق چندانا اين اد كبنرنڽ.
Nadim memberanikan diri bersuara. 	 نديم ممبرانيكن ديري برسوارا.
Ampun, tuan puteri yang rupawan. 	 امڤون، توان ڤوتري يڠ روڤاون.
Sebaiknya tuan puteri terangkan niat sebenar tuan puteri memberikan syarat-syarat sedemikian. 	 سباءيقڽ توان ڤوتري ترڠكن نية سبنر توان ڤوتري ممبريكن شرط٢سدميكين.
Mungkin bolehlah rombongan ini pertimbangkannya. 	 موڠكين بوليهله رومبوڠن اين ڤرتيمبڠكنڽ.
Nirnama memandang Nadim. 	 دسمبه همبا توان ڤوتري جيلماءن ارتي كات ’برسري' اوتوسن راج برتندڠ ماري سمڤايكن چيتاڽ دمباكن سوري  رومبوڠن اين برنية سوڠڬوه ليهتله سيني بوقتي يڠ تڬوه بنداهارا چكڤ ايريڠن جاڬوه لقسامان تڬڤ ڤوجڠݢ ريوه   نيرنام ممندڠ نديم.
Budak itu hanya tersengih-sengih sambil mengangkat ibu jari dan mengenyitkan mata, membuatkan Nirnama tersenyum nipis. 	 بودق ايت هاڽ ترسڠيه-سڠيه سمبيل مڠڠكت ايبو جاري دان مڠڽيتكن مات، ممبواتكن نيرنام ترسڽوم نيڤيس.
Kali ini, semua mata memandang Puteri Gunung Ledang di atas singgahsana. 	 كالي اين، سموا مات ممندڠ ڤوتري ڬونوڠ ليدڠ دأتس سيڠڬهسان.
Sang puteri pula dilihat memerhatikan semua yang berada di hadapannya. 	 سڠ ڤوتري ڤولا دليهت ممرهاتيكن سموا يڠ براد دهادڤنڽ.
Beberapa detik kemudian, Puteri Gunung Ledang bangun daripada duduknya. 	 ببراڤ دتيق كمودين، ڤوتري ڬونوڠ ليدڠ باڠون درڤد دودوقڽ.
Kita ini dewi turun dari kayangan. 	 كيت اين ديوي تورون دري كايڠن.
Kita bukan manusia biasa. 	 كيت بوكن ماءنسي بياسا.
Jika Tuanku Mahmud mahukan tubuh kita, maka hendaklah dia menunjukkan bukti bahawa kita akan dilebihkan berbanding sesiapa sahaja di atas muka bumi. 	 جک توانكو محمود ماهوكن توبوه كيت، مک هندقله دي منونجوقكن بوقتي بهاوا كيت اكن دلبيهكن بربنديڠ سسياڤا سهاج دأتس موک بومي.
Berbanding isteri-isterinya, keturunannya, kerajaannya atau rakyatnya!   Keindahan rupa sang puteri itu bagaikan memudar saat wajahnya beriak amarah. 	 بربنديڠ استري-استريڽ، كتوروننڽ، كراجاءنڽ اتاو رعيتڽ!  كإيندهن روڤا سڠ ڤوتري ايت باڬايكن ممودر ساعت واجهڽ برياق امره.
Apa yang kalian telah lakukan? Ingat, hajat Tuanku Sultan untuk perbincangan ini tidak menggagalkan hasratnya untuk memperisterikan Puteri Gunung Ledang! Tuha bertempik. 	 اڤ يڠ كالين تله لاكوكن؟ ايڠت، حاجة توانكو سلطان اونتوق ڤربينچڠن اين تيدق مڠڬاڬلكن حسرتڽ اونتوق ممڤرايستيريكن ڤوتري ڬونوڠ ليدڠ! توها برتمڤيق.
Matanya menjegil ke arah Jebat, Tun Nirmala dan Cendana, sebelum pandangan itu dialihkan kepada Puteri Gunung Ledang. 	 ماتڽ منجڬيل کأره جبت، تون نيرمالا دان چندانا، سبلوم ڤندڠن ايت دأليهكن كڤد ڤوتري ڬونوڠ ليدڠ.
Sembahan diangkatnya. 	 سمبهن دأڠكتڽ.
Ampun, tuan puteri. 	 امڤون، توان ڤوتري.
Hamba maklum akan hasrat tuan puteri. 	 همبا معلوم اكن حسرت توان ڤوتري.
Sebagai wakil Tuanku Sultan Mahmud, hamba akan sampaikan hasrat ini, dan hamba sendiri akan memastikan semua syarat itu dipenuhi!  Kakanda Tuha!  Jebat mahu membantah, tetapi suaranya seperti tersekat di kerongkong apabila Tuha memandang tajam ke arahnya. 	 سباڬاي واكيل توانكو سلطان محمود، همبا اكن سمڤايكن حسرت اين، دان همبا سنديري اكن ممستيكن سموا شرط ايت دڤنوهي!  ككندا توها!  جبت ماهو ممبنته، تتاڤي سواراڽ سڤرتي ترسكت دكروڠكوڠ اڤابيلا توها ممندڠ تاجم کأرهڽ.
Pandangan itu bagaikan mampu meragut nyawanya, membuatkan Jebat terkelu. 	 ڤندڠن ايت باڬايكن ممڤو مراڬوت ڽاواڽ، ممبواتكن جبت تركلو.
Sudah! Sesiapa yang cuba menggagalkan hasrat Tuanku Sultan Mahmud yang mulia, akan aku anggap sebagai penderhaka!  Tuha berdiri menghadap rombongannya, membelakangi Puteri Gunung Ledang. 	 سوده! سسياڤا يڠ چوبا مڠڬاڬلكن حسرت توانكو سلطان محمود يڠ موليا، اكن اكو اڠڬڤ سباڬاي ڤندرحكا!  توها برديري مڠهادڤ رومبوڠنڽ، ممبلاكڠي ڤوتري ڬونوڠ ليدڠ.
Tangan kanan telah diletakkan di atas keris. 	 تاڠن كانن تله دلتقكن داتس كريس.
Perlahan-lahan Puteri Gunung Ledang kembali bersemayam. 	 ڤرلاهن-لاهن ڤوتري ڬونوڠ ليدڠ كمبالي برسمايم.
Senyumannya meleret. 	 سڽومنڽ مليريت.
Sekali lagi ruang utama istana itu menjadi senyap sunyi. 	 سكالي لاڬي رواڠ اوتام ايستان ايت منجادي سڽڤ سوڽي.
Jebat tidak lagi bersuara. 	 جبت تيدق لاڬي برسوارا.
Tun Nirmala sudah menghela nafas panjang dan menggeleng. 	 تون نيرمالا سوده مڠهيلا نفس ڤنجڠ دان مڠڬيليڠ.
Manakala Nadim bersembunyi di balik tubuh Nirnama. 	 مانكالا نديم برسمبوڽي دباليق توبوه نيرنام.
Adapun Cendana, nafasnya bagai disekat, tidak menyangka pertanyaannya mencetuskan kemarahan Tuha sedemikian rupa. 	 اداڤون چندانا، نفسڽ باڬاي دسكت، تيدق مڽڠک ڤرتاڽاءنڽ منچتوسكن كمارهن توها سدميكين روڤا.
Tiada manusia datang dari kayangan. 	 تياد ماءنسي داتڠ دري كايڠن.
Satu suara perlahan, tetapi cukup untuk didengari semua di situ, memecahkan kesepian. 	 ساتو سوارا ڤرلاهن، تتاڤي چوكوڤ اونتوق ددڠري سموا دسيتو، ممچهكن كسڤين.
Memudarkan senyuman pada bibir Puteri Gunung Ledang dan membuatkan sebelah kening Tuha terangkat. 	 ممودركن سڽومن ڤد بيبير ڤوتري ڬونوڠ ليدڠ دان ممبواتكن سبله كنيڠ توها تراڠكت.
Jebat, Tun Nirmala, Cendana dan Nadim sama-sama memerhatikan Nirnama. 	 جبت، تون نيرمالا، چندانا دان نديم سام٢ ممرهاتيكن نيرنام.
Apa yang engkau nyatakan, wahai pemuda berparut? Kita tidak berapa mendengarnya. 	 اڤ يڠ اڠكاو ڽاتكن، واهاي ڤمودا برڤاروت؟ كيت تيدق براڤ مندڠرڽ.
Tiada manusia datang dari kayangan. 	 تياد ماءنسي داتڠ دري كايڠن.
Nirnama mengulang. 	 نيرنام مڠولڠ.
Celaka engkau, Nirnama! Tuha merentap hulu kerisnya. 	 چلاک اڠكاو، نيرنام! توها مرنتڤ هولو كريسڽ.
Nirnama kekal tenang dan bersahaja. 	 نيرنام ككل تنڠ دان برسهاج.
Pandangan redup melekat pada wajah kakanda seperguruannya itu. 	 ڤندڠن ردوڤ ملكت ڤد واجه ككندا سڤرڬوروانڽ ايت.
Hatta Jebat sendiri terjeda dengan keberanian Nirnama. 	 حتى جبت سنديري ترجيدا دڠن كبرانين نيرنام.
Apakah Nirnama bersedia menjadikan tempat ini sebagai medan pertarungan?  Nirnama. 	 اڤاكه نيرنام برسديا منجاديكن تمڤت اين سباڬاي ميدن ڤرتاروڠن؟  نيرنام.
Tun Nirmala berusaha untuk meredakan keadaan. 	 تون نيرمالا براوسها اونتوق مرداكن كأداءن.
Dia sendiri tidak mahu pertelingkahan ini membawa kepada pertarungan. 	 دي سنديري تيدق ماهو ڤرتليڠكهن اين ممباوا كڤد ڤرتاروڠن.
Mereka membawa nama baik Semutar Putih. 	 مريک ممباوا نام باءيق سموتر ڤوتيه.
Aku hanya berkata. 	 اكو هاڽ بركات.
Sekonyong-konyong, angin kencang menderu masuk. 	 سكوڽوڠ-كوڽوڠ، اڠين كنچڠ مندرو ماسوق.
Pintu utama istana yang tadi tertutup kemas, terbuka kasar mengejutkan semua. 	 ڤينتو اوتام ايستان يڠ تادي ترتوتوڤ كمس، تربوک كاسر مڠجوتكن سموا.
Perhatian semua beralih ke situ. 	 ڤرهاتين سموا براليه کسيتو.
Kalam Nirnama tidak dapat disempurnakan. 	 كلام نيرنام تيدق داڤت دسمڤورناكن.
Aku wakil Semutar Putih, datang membawa khabar kecemasan!  Seorang pemuda yang elok rupanya, berambut pendek kemas dengan Tanjak Ayam Patah Kepak, berpakaian pendekar, busur tergalas di belakang tubuh dengan kantung anak panah di sisi pinggang, kelihatan melutut di hadapan pintu utama tersebut. 	 اكو واكيل سموتر ڤوتيه، داتڠ ممباوا خبر كچمسن!  سأورڠ ڤمودا يڠ ايلوق روڤاڽ، برمبوت ڤينديق كمس دڠن تنجق ايم ڤاته كڤاق، برڤاكاين ڤنديكر، بوسور ترڬالس دبلاكڠ توبوه دڠن كنتوڠ انق ڤانه دسيسي ڤيڠڬڠ، كليهتن ملوتوت دهادڤن ڤينتو اوتام ترسبوت.
Nafasnya turun naik, wajahnya bermandikan keringat, jelas kepenatan. 	 نفسڽ تورون ناءيق، واجهڽ برمنديكن كريڠت، جلس كڤنتن.
Kasturi!   Denai kembali ke puncak gunung ditelusuri perlahan. 	 كستوري!   دناي كمبالي كڤونچق ڬونوڠ دتلوسوري ڤرلاهن.
Langkahnya tidak tergesa-gesa, tambah pula bila dia tidak berjalan berseorangan. 	 لڠكهڽ تيدق ترڬسا-ڬسا، تمبه ڤولا بيلا دي تيدق برجالن برسأورڠن.
Di tangannya digendong beberapa naskhah kitab. 	 دتاڠنڽ دڬندوڠ ببراڤ نسخه كتاب.
Ada tebal, ada nipis. 	 اد تبل، اد نيڤيس.
Tok Guru, aku sudah lama mahu bertanya akan sesuatu. 	 توق ڬورو، اكو سوده لاما ماهو برتاڽ اكن سسواتو.
Bertahun-tahun juga aku menyimpan soalan ini. 	 برتاهون-تاهون جوݢاكو مڽيمڤن سوءالن اين.
Dia melihat Adiwaja melorek sengih. 	 دي مليهت اديواج ملوريق سڠيه.
Tanyalah. 	 تاڽله.
Mengapa kelas agama yang tok guru sampaikan di Kampung Merbau sekali seminggu ini, hanya bermula setelah ketiadaan kekanda Alauddin? Padahal seingat aku, sebelum itu kebiasaan ini tiada. 	 مڠاڤ كلس اڬام يڠ توق ڬورو سمڤايكن دكامڤوڠ مرباو سكالي سميڠڬو اين، هاڽ برمولا ستله كتياداءن ككاندا علاءالدين؟ ڤدحال سإيڠت اكو، سبلوم ايت كبياساءن اين تياد.
Seminggu sekali, Adiwaja akan membawanya turun dari puncak gunung, pergi ke sebuah kampung berhampiran kaki gunung tersebut. 	 سميڠڬو سكالي، اديواج اكن ممباواڽ تورون دري ڤونچق ڬونوڠ، ڤرڬي کسبواه كامڤوڠ برهمڤيرن كاكي ڬونوڠ ترسبوت.
Kampung itu bernama Kampung Merbau. 	 كامڤوڠ ايت برنام كامڤوڠ مرباو.
Dihuni oleh orang-orang Islam, tetapi asalnya pekat dengan amalan syirik dan khurafat. 	 دهوني اوليه اورڠ٢ إسلام، تتاڤي اصلڽ ڤكت دڠن عمالن شيريک دان خرافت.
Dengan usaha Adiwaja selama bertahun-tahun, kampung itu dan penghuninya telah kembali ke jalan tauhid. 	 دڠن اوسها اديواج سلاما برتاهون-تاهون، كامڤوڠ ايت دان ڤڠهونيڽ تله كمبالي کجالن توحيد.
Setiap seminggu sekali, Adiwaja akan mengajarkan mereka ilmu agama. 	 ستياڤ سميڠڬو سكالي، اديواج اكن مڠاجركن مريک علمو اڬام.
Bermula dari asas. 	 برمولا دري اساس.
Aqidah, Feqah dan Sirah. 	 عقيدة، فقه دان سيره.
Semasa Tuha dan Jebat masih bersama, tiga anak murid Adiwaja akan menemani. 	 سماس توها دان جبت ماسيه برسام، تيݢ انق موريد اديواج اكن منماني.
Kini tinggal dia seorang. 	 كيني تيڠڬل دي سأورڠ.
Kebiasaan itu tetap diteruskan. 	 كبياساءن ايت تتڤ دتروسكن.
Kini kehadiran Adiwaja sering dinanti penduduk Kampung Merbau. 	 كيني كحاضيرن اديواج سريڠ دننتي ڤندودوق كامڤوڠ مرباو.
Mereka akan Solat Maghrib bersama, sebelum Adiwaja mengajarkan mereka Al-Quran, kemudian Solat Isya’ berjemaah, dan disambung dengan kuliah dengan tajuk tertentu buat hari itu. 	 مريک اكن صلاة مغرب برسام، سبلوم اديواج مڠاجركن مريک القرءان، كمودين صلاة عشاء برجماعه، دان دسمبوڠ دڠن كليه دڠن تاجوق ترتنتو بوات هاري ايت.
Adiwaja akan memberikan pengajaran sehingga tengah malam, kemudian akan ada jamuan daripada para penduduk. 	 اديواج اكن ممبريكن ڤڠاجرن سهيڠݢ تڠه مالم، كمودين اكن اد جاموان درڤد ڤارا ڤندودوق.
Penyampaian awalnya disampaikan di sebuah surau kecil yang usang. 	 ڤڽمڤاين اولڽ دسمڤايكن دسبواه سوراو كچيل يڠ اوسڠ.
Tetapi sekarang surau sudah bertukar menjadi masjid yang besar dan lebih megah hasil gotong-royong penduduk setempat. 	 تتاڤي سكارڠ سوراو سوده برتوكر منجادي مسجد يڠ بسر دان لبيه مڬه حاصيل ڬوتوڠ-رويوڠ ڤندودوق ستمڤت.
Lebih ramai pendengar, bahkan ada yang datang dari perkampungan-perkampungan berhampiran. 	 لبيه راماي ڤندڠر، بهكن اد يڠ داتڠ دري ڤركامڤوڠن٢ برهمڤيرن.
Sengihan Adiwaja melebar. 	 سڠيهن اديواج مليبر.
Langkahan mereka berdua tetap berterusan. 	 لڠكهن مريک بردوا تتڤ برتروسن.
Dia dapat menangkap helaan nafas halus keluar panjang dari rongga gurunya. 	 دي داڤت منڠكڤ هيلاءن نفس هالوس كلوار ڤنجڠ دري روڠݢ ڬوروڽ.
Supaya kalian tidak tersilap seperti Alauddin. 	 سوڤاي كالين تيدق ترسيلڤ سڤرتي علاءالدين.
Dia jadi teringat hari terakhir Alauddin bersama mereka. 	 دي جادي ترايڠت هاري تراخير علاءالدين برسام مريک.
Perang mulut antara kekanda sulung seperguruannya itu dengan gurunya tidak akan mampu dilupakan. 	 ڤرڠ مولوت انتارا ككاندا سولوڠ سڤرڬوروانڽ ايت دڠن ڬوروڽ تيدق اكن ممڤو دلوڤاكن.
Engkau mesti ingat dan pegang erat pesananku ini. 	 اڠكاو مستي ايڠت دان ڤڬڠ ارت ڤساننكو اين.
Agama ini bukan sekadar diri kita sendiri. 	 اڬام اين بوكن سقدر ديري كيت سنديري.
Agama ini bukan sekadar sejadah dan masjid. 	 اڬام اين بوكن سقدر سجاده دان مسجد.
Agama ini bukan sekadar ibadah. 	 اڬام اين بوكن سقدر عباده.
Agama ini ialah cara hidup. 	 اڬام اين اياله چارا هيدوڤ.
Tanggungjawab kita sebagai manusia bukan sekadar pengabdian diri kepada Allah. 	 تڠݢوڠجواب كيت سباڬاي ماءنسي بوكن سقدر ڤڠعبدين ديري كڤد الله.
Tetapi juga sebagai khalifah yang mentadbir bumi ini supaya seluruhnya selesa untuk tunduk kepada-Nya. 	 تتاڤي جوݢ سباڬاي خليفه يڠ منتدبير بومي اين سوڤاي سلوروهڽ سليسا اونتوق توندوق كڤدڽ.
Dia terangguk-angguk. 	 دي تراڠڬوق-اڠڬوق.
Jangan pernah sekali-kali engkau memenjarakan agama kita dengan sesuatu yang sempit. 	 جاڠن ڤرنه سكالي-كالي اڠكاو ممنجاراكن اڬام كيت دڠن سسواتو يڠ سمڤيت.
Ambil lah agama kita secara menyeluruh. 	 امبيل له اڬام كيت سچارا مڽلوروه.
Bukan separuh-separuh. 	 بوكن سڤاروه٢.
Bukan apa yang senang di hatimu sahaja. 	 بوكن اڤ يڠ سنڠ دهاتيمو سهاج.
Agama ini rahmat buat sekalian alam, bukan rahmat ke atas diri sendiri semata. 	 اڬام اين رحمة بوات سكالين عالم، بوكن رحمة کأتس ديري سنديري سمات.
Dia masih tidak berapa faham seluruh kalam gurunya itu. 	 دي ماسيه تيدق براڤ فهم سلوروه كلام ڬوروڽ ايت.
Tetapi dia dapat merasai kebenarannya. 	 تتاڤي دي داڤت مراساءي كبنرنڽ.
Saban penyampaian Adiwaja di Kampung Merbau, dia turut memberikan perhatian. 	 سابن ڤڽامڤاين اديواج دكامڤوڠ مرباو، دي توروت ممبريكن ڤرهاتين.
Ditambah dengan pengajaran-pengajaran yang memang tidak pernah Adiwaja abaikan sepanjang mereka berada di puncak gunung ini. 	 دتمبه دڠن ڤڠاجرن٢ يڠ ميمڠ تيدق ڤرنه اديواج ابايكن سڤنجڠ مريک براد دڤونچق ڬونوڠ اين.
Semakin lama dia sendiri semakin memahami agama ini. 	 سماكين لاما دي سنديري سماكين ممهمي اڬام اين.
Islam sebagai cara hidup. 	 إسلام سباڬاي چارا هيدوڤ.
Islam bukan sekadar ibadah. 	 إسلام بوكن سقدر عباده.
Bahkan ibadah-ibadah di dalam Islam ialah latihan untuk penterjemahan khasiatnya ke dalam tindak tanduk insan. 	 بهكن عباده٢ ددالم إسلام اياله لاتيهن اونتوق ڤنترجمهن خاصيتڽ کدالم تيندق تندوق انسان.
Engkau ingat bagaimana asalnya penduduk Kampung Merbau? Sesat dengan syirik dan khurafat. 	 اڠكاو ايڠت باڬايمان اصلڽ ڤندودوق كامڤوڠ مرباو؟  سست دڠن شيريک دان خرافت.
Menyeru kepada mambang, meminta bantuan semangat hutan, percaya kepada perlindungan datuk dan nenek entah siapa. 	 مڽرو كڤد ممبڠ، ممينتا بنتوان سماڠت هوتن، ڤرچاي كڤد ڤرليندوڠن داتوق دان نينيق انته سياڤا.
Bahkan mereka sanggup membunuh anak gadis sunti mereka setiap tahun untuk mendapatkan perlindungan Jagat Suci. 	 بهكن مريک سڠڬوڤ ممبونوه انق ڬاديس سونتي مريک ستياڤ تاهون اونتوق منداڤتكن ڤرليندوڠن جاڬت سوچي.
Entah sudah berapa nyawa menjadi korban sebelum kita tiba ke situ. 	 انته سوده براڤ ڽاوا منجادي قربان سبلوم كيت تيبا كسيتو.
Selama ini tok guru mengabaikan sahaja? Itu pula kesilapanku. 	 سلاما اين توق ڬورو مڠابايكن سهاج؟  ايت ڤولا كسيلاڤنكو.
Apabila Alauddin bertindak melawanku, baru aku sedar bahawa aku tidak wajar sentiasa memasungkan diriku di atas puncak gunung. 	 اڤابيلا علاءالدين برتيندق ملاونكو، بارو اكو سدر بهاوا اكو تيدق واجر سنتياس مماسوڠكن ديريكو داتس ڤونچق ڬونوڠ.
Agama ini bukan agama para rahib. 	 اڬام اين بوكن اڬام ڤارا رهيب.
Agama ini agama para khalifah. 	 اڬام اين اڬام ڤارا خليفه.
Bagaimana mahu menjadi khalifah jika kita hanya fikirkan diri sendiri? Tok guru tidak pernah memikirkan diri sendiri. 	 باڬايمان ماهو منجادي خليفه جک كيت هاڽ فيكيركن ديري سنديري؟  توق ڬورو تيدق ڤرنه مميكيركن ديري سنديري.
Bukankah Tok guru melatih kami untuk menegakkan kebenaran? Roman wajah Adiwaja menjadi manis dihias senyuman. 	 بوكنكه توق ڬورو ملاتيه كامي اونتوق منڬقكن كبنرن؟  رومن واجه اديواج منجادي مانيس دهياس سڽومن.
Penegakan kebenaran itu tidak mesti hanya dengan seni tempur. 	 ڤنڬقن كبنرن ايت تيدق مستي هاڽ دڠن سني تمڤور.
Ada banyak masa, penegakan kebenaran perlukan sentuhan insani, kebijaksanaan, penyampaian. 	 اد باڽق ماس، ڤنڬقن كبنرن ڤرلوكن سنتوهن انساني، كبيجقساناءن، ڤڽامڤاين.
Ingat hal ini. 	 ايڠت حال اين.
Dia terangguk-angguk. 	 دي تراڠڬوق-اڠڬوق.
Aku akan sentiasa ingat, tok guru. 	 اكو اكن سنتياس ايڠت، توق ڬورو.
Hanya dengan pegangan yang jelas, engkau tidak akan tersesat. 	 هاڽ دڠن ڤڬڠن يڠ جلس، اڠكاو تيدق اكن ترسست.
Baik tersesat ke arah kerosakan yang jelas, atau ke arah kerosakan yang tidak jelas. 	 باءيق ترسست کأره كروسقن يڠ جلس، اتاو کأره كروسقن يڠ تيدق جلس.
Bagaimana kerosakan yang tidak jelas itu Tok Guru? Ditipu oleh syaitan atas jalan melakukan kebaikan. 	 باڬايمان كروسقن يڠ تيدق جلس ايت توق ڬورو؟  دتيڤو اوليه شيطان اتس جالن ملاكوكن كباءيقن.
Sangka diri semakin rapat kepada Tuhan, tetapi hakikatnya membelakangi ajaran dan perintah-Nya yang sebenar. 	 سڠک ديري سماكين راڤت كڤد توهان، تتاڤي حقيقتڽ ممبلاكڠ اجرن دان ڤرينتهڽ يڠ سبنر.
Dia terdiam. 	 دي ترديام.
Tidak pernah terfikir bahawa syaitan akan memesongkan seseorang di atas jalan kebaikan. 	 تيدق ڤرنه ترفيكير بهاوا شيطان اكن مميسوڠكن سساورڠ دأتس جالن كباءيقن.
Nanti apabila engkau telah aku lepaskan kelak, sentiasalah engkau ingat kepada penduduk Kampung Merbau dan perubahan yang telah Allah izinkan berlaku di sana atas asbab tangan-tangan kita. 	 ننتي اڤابيلا اڠكاو تله اكو لڤسكن كلق، سنتياسله اڠكاو ايڠت كڤد ڤندودوق كامڤوڠ مرباو دان ڤراوبهن يڠ تله الله ايذينكن برلاكو دسان اتس اسباب تاڠن٢ كيت.
Bila engkau jelas semua ini, Allah akan melindungimu. 	 بيلا اڠكاو جلس سموا اين، الله اكن مليندوڠيمو.
Baik dari bisikan syaitan, sihir manusia, dan godaan semua. 	 باءيق دري بيسيقن شيطان، سيحير ماءنسي، دان ڬوداءن سموا.
Semoga Allah melindungi kita, tok guru. 	 سموݢ الله مليندوڠي كيت، توق  ڬورو.
Semoga Allah melindungi kita!   Kalian terus pulang? Bagaimanakah halnya Tuan Puteri Gunung Ledang?  Sultan Mahmud membentak. 	 سموݢ الله مليندوڠي كيت!   كالين تروس ڤولڠ؟ باڬايمانكه حالڽ توان ڤوتري ڬونوڠ ليدڠ؟  سلطان محمود ممبنتق.
Wajahnya jelas tegang dan mempamerkan murka. 	 واجهڽ جلس تڬڠ دان ممڤاميركن مورک.
Matanya menjegil bagai mahu membaham semua yang berada di hadapannya. 	 ماتڽ منجڬيل باڬاي ماهو ممباهم سموا يڠ براد دهادڤنڽ.
Ampun, tuanku. 	 امڤون، توانكو.
Apakah tuanku maklum akan berita yang sampai kepada tuanku ini? Tun Nirmala mengangkat sembah. 	 اڤاكه توانكو معلوم اكن بريتا يڠ سمڤاي كڤد توانكو اين؟ تون نيرمالا مڠڠكت سمبه.
Dia berada paling hadapan, berhampiran singgahsana Sultan Mahmud. 	 دي براد ڤاليڠ هادڤن، برهمڤيرن سيڠڬهسان سلطان محمود.
Sultan itu sedang berdiri sambil bercekak pinggang di hadapan singgahsananya. 	 سلطان ايت سدڠ برديري سمبيل برچكق ڤيڠڬڠ دهادڤن سيڠڬهسانڽ.
Tuha, Jebat dan Kasturi sebaris di belakang Tun Nirmala. 	 توها، جبت دان كستوري سباريس دبلاكڠ تون نيرمالا.
Nirnama pula di belakang mereka. 	 نيرنام ڤولا دبلاكڠ مريک.
Cendana dan Nadim tidak dibenarkan oleh Nirnama untuk turut serta. 	 چندانا دان نديم تيدق دبنركن اوليه نيرنام اونتوق توروت سرتا.
Dia tidak mahu mereka berdua ditimpa murka Sultan Mahmud. 	 دي تيدق ماهو مريک بردوا دتيمڤا مورک سلطان محمود.
Ya, ya. 	 يا، يا.
Indera Kayangan mahu menggasak kita di sempadan utara. 	 ايندرا كايڠن ماهو مڠڬاسق كيت دسمڤادن اوتارا.
Perkara yang berlaku setiap masa. 	 ڤركارا يڠ برلاكو ستياڤ ماس.
Itu bukan kecemasan. 	 ايت بوكن كچمسن.
Sudah dua tahun sempadan kita tidak berkurang, bahkan kita berjaya menambah tanah jajahan kita!  Sultan Mahmud baran, jelas begitu terluka apabila mengetahui rombongan itu terus pulang tanpa membawa kata putus Puteri Gunung Ledang. 	 سوده دوا تاهون سمڤادن كيت تيدق بركورڠ، بهكن كيت برجاي منمبه تانه ججاهن كيت!  سلطان محمود بارن، جلس بڬيتو ترلوک اڤابيلا مڠتاهوءي رومبوڠن ايت تروس ڤولڠ تنڤا ممباوا كات ڤوتوس ڤوتري ڬونوڠ ليدڠ.
Kasturi hakikatnya tiba di Istana Semutar Putih selepas Asar dan menyampaikan ancaman tersebut. 	 كستوري حقيقتڽ تيبا دأيستان سموتر ڤوتيه سلڤس عصر دان مڽمڤايكن انچمن ترسبوت.
Sultan Mahmud tidak ambil peduli dengan amaran yang dibawanya kerana nanar menantikan khabar dari puncak Gunung Ledang. 	 سلطان محمود تيدق امبيل ڤدولي دڠن امرن يڠ دباواڽ كران نانر مننتيكن خبر دري ڤونچق ڬونوڠ ليدڠ.
Ini membuatkan Kasturi bertindak sendiri dengan berlari ke Gunung Ledang dengan harapan dapat memintas rombongan Istana Semutar Putih. 	 اين ممبواتكن كستوري برتيندق سنديري دڠن برلاري كڬونوڠ ليدڠ دڠن هارڤن داڤت ممينتس رومبوڠن ايستان سموتر ڤوتيه.
Malangnya, dia sudah terlalu lambat. 	 مالڠڽ، دي سوده ترلالو لمبت.
Digagahinya juga mendaki Gunung Ledang bagi menyampaikan berita ini. 	 دڬاڬهيڽ جوݢ منداكي ڬونوڠ ليدڠ باڬي مڽمڤايكن بريتا اين.
Apabila khabar itu sampai ke telinga Tun Nirmala, dia mengarahkan rombongan Istana Semutar Putih bergegas pulang. 	 اڤابيلا خبر ايت سمڤاي كتليڠا تون نيرمالا، دي مڠارهكن رومبوڠن ايستان سموتر ڤوتيه برڬڬس ڤولڠ.
Tuha yang asalnya membantah keputusan tersebut, terpaksa mengalah. 	 توها يڠ اصلڽ ممبنته كڤوتوسن ترسبوت، ترڤقسا مڠاله.
Puteri Gunung Ledang sendiri terpinga-pinga apabila tetamunya sanggup pulang di tengah-tengah malam yang gelita. 	 ڤوتري ڬونوڠ ليدڠ سنديري ترڤيڠا-ڤيڠا اڤابيلا تتاموڽ سڠڬوڤ ڤولڠ دتڠه-تڠه مالم يڠ ڬليتا.
Namun begitu, Tuha sempat  menenangkan sang puteri dengan menyatakan bahawa dia akan berbicara sendiri kepada Sultan Mahmud agar syarat-syarat Puteri Gunung Ledang itu dipenuhi. 	 نامون بڬيتو، توها سمڤت مننڠكن سڠ ڤوتري دڠن مڽاتاكن بهاوا دي اكن بربيچارا سنديري كڤد سلطان محمود اڬر شرط٢ ڤوتري ڬونوڠ ليدڠ ايت دڤنوهي.
Ini bukan asakan biasa, tuanku. 	 اين بوكن اسقن بياسا، توانكو.
Telah patik khabarkan bahawa Indera Kayangan sedang ke mari dengan bala tentera yang jauh lebih besar. 	 تله ڤاتيق خبركن بهاوا ايندرا كايڠن سدڠ كماري دڠن بالا تنترا يڠ جاءوه لبيه بسر.
Mereka datang bersama tentera bergajah, pastinya bantuan Segenting Kra. 	 مريک داتڠ برسام تنترا برڬاجه، ڤستيڽ بنتوان سڬنتيڠ كرا.
Ampun, tuanku. 	 امڤون، توانكو.
Kasturi bersuara. 	 كستوري برسوارا.
Tubuhnya jika dibandingkan dengan Tuha dan Jebat, lebih kecil dan sederhana. 	 توبوهڽ جک دبنديڠكن دڠن توها دان جبت، لبيه كچيل دان سدرهان.
Kasturi jelas jauh lebih muda berbanding mereka. 	 كستوري جلس جاءوه لبيه مودا بربنديڠ مريک.
Bahkan, Kasturi lebih muda berbanding Nirnama. 	 بهكن، كستوري لبيه مودا بربنديڠ نيرنام.
Wajahnya pula kelihatan jauh lebih muda berbanding usia, menyebabkan terkadang dia disalah sangka sebagai budak, terkadang pula sebagai anak gadis terutama apabila dia berambut panjang. 	 واجهڽ ڤولا كليهتن جاءوه لبيه مودا بربنديڠ اوسيا، مڽببكن تركادڠ دي دساله سڠک سباڬاي بودق، تركادڠ ڤولا سباڬاي انق ڬاديس تراوتام اڤابيلا دي برمبوت ڤنجڠ.
Kerana itu Kasturi lebih selesa berambut pendek. 	 كران ايت كستوري لبيه سليسا برمبوت ڤينديق.
Sungguhpun begitu, usia yang sedikit itu bukan menandakan kemampuannya rendah. 	 سوڠڬوهڤون بڬيتو، اوسيا يڠ سديكيت ايت بوكن مننداكن كممڤوانڽ رنده.
Kasturi seorang pemanah yang hebat. 	 كستوري سأورڠ ڤمانه يڠ هيبت.
Pandangannya tajam ibarat mata helang, mampu melihat lebih jauh berbanding kebanyakan manusia. 	 ڤندڠنڽ تاجم عبارت مات هلاڠ، ممڤو مليهت لبيه جاءوه بربنديڠ كباڽقن ماءنسي.
Dia juga seorang yang bergeliga, mampu merangka rencana perang dengan amat baik. 	 دي جوݢ سأورڠ يڠ برڬليݢ، ممڤو مرڠکا رنچان ڤرڠ دڠن امت باءيق.
Kerana itu Tun Nirmala menempatkan Kasturi untuk menjaga sempadan utara. 	 كران ايت تون نيرمالا منمڤتكن كستوري اونتوق منجاݢ سمڤادن اوتارا.
Agar sebarang ancaman dapat diteliti oleh laksamana muda itu terlebih dahulu. 	 اڬر سبارڠ انچمن داڤت دتليتي اوليه لقسامان مودا ايت ترلبيه دهولو.
Kasturi juga menjadi penyebab terbantutnya perluasan kuasa Indera Kayangan di bahagian utara Semutar Putih. 	 كستوري جوݢ منجادي ڤڽباب تربنتوتڽ ڤرلواسن كواس ايندرا كايڠن دبهاڬين اوتارا سموتر ڤوتيه.
Kebijaksanaannya dalam mempertahankan sempadan tersebut tidak perlu dipertikaikan lagi. 	 كبيجقساناءنڽ دالم ممڤرتاهنكن سمڤادن ترسبوت تيدق ڤرلو دڤرتيكايكن لاڬي.
Jadi, apa yang engkau buat di sini? Mengapa engkau tidak kekal berjuang di sempadan sehingga titisan darah terakhir, hah?   Herdikan itu membuatkan Kasturi sedikit terpempan. 	 جادي، اڤ يڠ اڠكاو بوات دسيني؟ مڠاڤ اڠكاو تيدق ككل برجواڠ دسمڤادن سهيڠݢ تيتيسن داره تراخير، هاه؟  هرديقن ايت ممبواتكن كستوري سديكيت ترڤمڤن.
Ampun, tuanku. 	 امڤون، توانكو.
Pada hemat patik, kita perlu menyusun bukan sahaja pertahanan di sempadan, tetapi juga di sini, pusat pemerintahan kerajaan. 	 ڤد هيمت ڤاتيق، كيت ڤرلو مڽوسون بوكن سهاج ڤرتاهنن دسمڤادن، تتاڤي جوݢ دسيني، ڤوست ڤمرينتهن كراجاءن.
Kita juga perlu membincangkan kekuatan musuh bagi usaha menyerang balas. 	 كيت جوݢ ڤرلو ممبينچڠكن كقواتن موسوه باڬي اوسها مڽرڠ بالس.
Bala tentera mereka kali ini jauh lebih besar. 	 بالا تنترا مريک كالي اين جاءوه لبيه بسر.
Ini bukan asakan biasa-biasa. 	 اين بوكن اسقن بياسا٢.
Ampun, tuanku!   Jika Tun Nirmala tidak memandai-mandai mengaturkan perbincangan dengan Puteri Gunung Ledang, mungkin tuanku akan mampu memberikan perhatian lebih baik. 	 امڤون، توانكو!  جک تون نيرمالا تيدق ممنداي-منداي مڠاتوركن ڤربينچڠن دڠن ڤوتري ڬونوڠ ليدڠ، موڠكين توانكو اكن ممڤو ممبريكن ڤرهاتين لبيه باءيق.
Tuha mencelah. 	 توها منچله.
Ampun, tuanku, patik pacal yang hina mencelah tanpa izin. 	 امڤون، توانكو، ڤاتيق ڤاچل يڠ هينا منچله تنڤا ايذين.
Tidak mengapa, Tuha. 	 تيدق مڠاڤ، توها.
Bicara engkau ada kebenarannya. 	 بيچارا اڠكاو اد كبنرنڽ.
Sultan Mahmud memandang Tun Nirmala dengan pandangan tajam. 	 سلطان محمود ممندڠ تون نيرمالا دڠن  ڤندڠن تاجم.
Ampun, tuanku. 	 امڤون، توانكو.
Jebat mengangkat sembah. 	 جبت مڠڠكت سمبه.
Tidakkah tuanku terfikir semua ini ada kaitannya?  Apa maksudmu, Jebat? Jangan engkau pun mahu mengundang kemurkaanku. 	 تيدقكه توانكو ترفيكير سموا اين اد كاءيتنڽ؟  اڤ مقصودمو، جبت؟ جاڠن اڠكاو ڤون ماهو مڠوندڠ كموركاءنكو.
Beta tidak main-main!  Sultan Mahmud bagaikan benar-benar hilang kawalan. 	 بيت تيدق ماءين٢!  سلطان محمود باڬايكن بنر٢ هيلڠ كاولن.
Telunjuk digerak-gerakkan ke arah Jebat sebagai amaran. 	 تلونجوق دڬرق-ڬرقكن كأره جبت سباڬاي امرن.
Tetapi Jebat tidak gentar dengan kemurkaan sultan itu. 	 تتاڤي جبت تيدق ڬنتر دڠن كموركاءن سلطان ايت.
Pandangan Sultan Mahmud yang menjegil, dibalasnya dengan pandangan tajam. 	 ڤندڠن سلطان محمود يڠ منجݢيل، دبالسڽ دڠن ڤندڠن تاجم.
Ampun, tuanku. 	 امڤون، توانكو.
Fikirkanlah. 	 فيكيركنله.
Apabila runtuh sahaja Wilayah Ujong, Puteri Gunung Ledang datang menghadap tuanku dengan syarat-syaratnya. 	 اڤابيلا رونتوه سهاج ولايه اوجوڠ، ڤوتري ڬونوڠ ليدڠ داتڠ مڠهادڤ توانكو دڠن شرط-شرطڽ.
Sedang pada masa yang sama, Nirnama berjaya mengamankan Kerajaan Serawa dan membuatkan mereka bersetuju untuk bergabung dengan kita. 	 سدڠ ڤد ماس يڠ سام، نيرنام برجاي مڠامنكن كراجاءن سراوا دان ممبواتكن مريک برستوجو اونتوق برڬابوڠ دڠن كيت.
Tuanku disibukkan oleh Puteri Gunung Ledang. 	 توانكو دسيبوقكن اوليه ڤوتري ڬونوڠ ليدڠ.
Rakyat pula ketakutan dengan tindak-tanduk Istana Semutar Putih. 	 رعيت ڤولا كتاكوتن دڠن تيندق-تندوق ايستان سموتر ڤوتيه.
Sekarang, Jagat Suci menghantar tentera besar untuk merempuh kerajaan kita. 	 سكارڠ، جاڬت سوچي مڠهنتر تنترا بسر اونتوق مرمڤوه كراجاءن كيت.
Apa yang engkau mahu sampaikan, hah? Sultan Mahmud kembali mencekak pinggang. 	 اڤ يڠ اڠكاو ماهو سمڤايكن، هاه؟ سلطان محمود كمبالي منچكق ڤيڠڬڠ.
Semua ini mungkin berkait, tuanku. 	 سموا اين موڠكين بركاءيت، توانكو.
Berkemungkinan besar, Puteri Gunung Ledang itu sendiri membuat pakatan dengan Jagat Suci. 	 بركموڠكينن بسر، ڤوتري ڬونوڠ ليدڠ ايت سنديري ممبوات ڤاكتن دڠن جاڬت سوچي.
Semua ini untuk mengkucar-kacirkan kita saat kekuatan kita kembali! Jebat bertegas. 	 سموا اين اونتوق مڠكوچر-كاچيركن كيت ساعت كقواتن كيت كمبالي! جبت برتڬس.
Celaka engkau, Jebat. 	 چلاک اڠكاو، جبت.
Berani engkau menuduh cinta hati beta sedemikian rupa!    Berani kerana benar, tuanku! Pandangan Jebat kekal menikam. 	 براني اڠكاو منودوه چينتا هاتي بيت سدميكين روڤا!  براني كران بنر، توانكو! ڤندڠن جبت ككل منيكم.
Nafas Sultan Mahmud turun naik. 	 نفس سلطان محمود تورون ناءيق.
Wajahnya mula kemerah-merahan. 	 واجهڽ مولا كميره-ميرهن.
Tuanku, benarkan patik meneruskan usaha memenuhi syarat-syarat yang dikehendaki tuan puteri. 	 توانكو، بنركن ڤاتيق منروسكن اوسها ممنوهي شرط٢ يڠ دكهندقي توان ڤوتري.
Biarlah mereka ini mahu mempersiapkan diri mendepani Jagat Suci. 	 بيارله مريک اين ماهو ممڤرسياڤكن ديري مندڤني جاڬت سوچي.
Tuanku dan Istana Semutar Putih akan terus selamat dalam pertahanan patik! Tuha bersuara tinggi, bagai mahu menewaskan suara-suara yang lain di situ. 	 توانكو دان ايستان سموتر ڤوتيه اكن تروس سلامت دالم ڤرتاهنن ڤاتيق! توها برسوارا تيڠڬي، باڬاي ماهو منيواسكن سوارا٢ يڠ لاءين دسيتو.
Terangguk-angguk Sultan Mahmud mendengar bicara Tuha. 	 تراڠڬوق-اڠڬوق سلطان محمود مندڠر بيچارا توها.
Lihat, beginilah sepatutnya kalian bersikap. 	 ليهت، بڬينيله سڤاتوتڽ كالين برسيكڤ.
Bukannya hidup dalam ketakutan dan bersangka buruk kepada orang lain!   Apakah tuanku dan Laksamana Tuha tidak mahu terlibat dalam mempertahankan kerajaan kita daripada asakan Indera Kayangan? Berkerut dahi Tun Nirmala. 	 بوكنڽ هيدوڤ دالم كتاكوتن دان برسڠک بوروق كڤد اورڠ لاءين!  اڤاكه توانكو دان لقسامان توها تيدق ماهو ترليبت دالم ممڤرتاهنكن كراجاءن كيت درڤد اسقن ايندرا كايڠن؟ بركروت داهي تون نيرمالا.
Ampun, tuanku. 	 امڤون، توانكو.
Bukankah mamanda bendahara terlalu bijaksana? Bukankah Laksamana Kasturi cerdas orangnya? Bukankah Laksamana Jebat begitu berani dan hebat? Mengapa masih perlukan beta?  Hidup dan matiku adalah untuk memenuhi hasrat Tuanku Sultan. 	 بوكنكه ممندا بنداهارا ترلالو بيجقسان؟ بوكنكه لقسامان كستوري چردس اورڠڽ؟ بوكنكه لقسامان جبت بڬيتو براني دان هيبت؟ مڠاڤ ماسيه ڤرلوكن بيت؟  هيدوڤ دان ماتيكو اداله اونتوق ممنوهي حسرت توانكو سلطان.
Baginda insan bijaksana yang tahu baik buruk untuk kerajaan ini. 	 بڬيندا انسان بيجقسان يڠ تاهو باءيق بوروق اونتوق كراجاءن اين.
Jika baginda mahukan Puteri Gunung Ledang, maka itulah yang akan aku usahakan. 	 جک بڬيندا ماهوكن ڤوتري ڬونوڠ ليدڠ، مک ايتله يڠ اكن اكو اوسهاكن.
Tuha bangkit dan bergerak ke sisi Sultan Mahmud. 	 توها بڠكيت دان برڬرق كسيسي سلطان محمود.
Sultan Mahmud pula tidak melarang. 	 سلطان محمود ڤولا تيدق ملارڠ.
Jelas, sultan itu sendiri menganggap Tuha sebahagian daripadanya, manakala Tun Nirmala, Jebat dan Kasturi bukan. 	 جلس، سلطان ايت سنديري مڠڠڬڤ توها سبهاڬين درڤدڽ، مانكالا تون نيرمالا، جبت دان كستوري بوكن.
Engkau, Nirnama, semenjak awal hanya membisu. 	 اڠكاو، نيرنام، سمنجق اول هاڽ ممبيسو.
Apakah engkau telah membuat pilihan? Sultan Mahmud memandang Nirnama. 	 اڤاكه اڠكاو تله ممبوات ڤيليهن؟ سلطان محمود ممندڠ نيرنام.
Sememangnya lelaki berparut itu mendiamkan diri semenjak awal menghadap. 	 سممڠڽ للاكي برڤاروت ايت منديامکن ديري سمنجق اول مڠهادڤ.
Dia asalnya tidak mahu datang, tetapi Tun Nirmala berkeras agar Nirnama menyertai mereka. 	 دي اصلڽ تيدق ماهو داتڠ، تتاڤي تون نيرمالا بركراس اڬر نيرنام مڽرتاي مريک.
Nirnama bersetuju dengan syarat Cendana dan Nadim tidak dibenarkan terlibat. 	 نيرنام برستوجو دڠن شرط چندانا دان نديم تيدق دبنركن ترليبت.
Tanggungjawab pemerintah dan orang kanannya adalah kebajikan rakyat. 	 تڠݢوڠجواب ڤمرينته دان اورڠ كاننڽ اداله كباجيقن رعيت.
Ketaatan kepada pemerintah diikat rapat kepada ketaatan terhadap Allah dan Rasul. 	 كطاعتن كڤد ڤمرينته دإيكت راڤت كڤد كطاعتن ترهادڤ الله دان رسول.
Aku memilih untuk kita mengutamakan urusan mempertahankan Semutar Putih. 	 اكو مميليه اونتوق كيت مڠوتاماكن اوروسن ممڤرتاهنكن سموتر ڤوتيه.
Inilah satu-satunya kerajaan yang masih berdiri, mengangkat agama Allah dan Rasul, serta menjaga kebajikan rakyatnya. 	 اينله ساتو-ساتوڽ كراجاءن يڠ ماسيه برديري، مڠڠكت اڬام الله دان رسول، سرتا منجاݢ كباجيقن رعيتڽ.
Ampun, tuanku. 	 امڤون، توانكو.
Nirnama mengangkat sembah. 	 نيرنام مڠڠكت سمبه.
Sultan Mahmud mendengus. 	 سلطان محمود مندڠوس.
Engkau saling tidak tumpah ayahanda beta. 	 اڠكاو ساليڠ تيدق تومڤه ايهندا بيت.
Sebab itulah engkau tidak mahu rapat dengan beta, bukan? Kerana selama ini engkau pun memandang serong kepada beta. 	 سبب ايتله اڠكاو تيدق ماهو راڤت دڠن بيت، بوكن؟ كران سلاما اين اڠكاو ڤون ممندڠ سيروڠ كڤد بيت.
Kita hanya mampu menghukum berdasarkan yang zahir. 	 كيت هاڽ ممڤو مڠحكوم برداسركن يڠ ظاهير.
Tuanku tetap patik pertahankan daripada segala ancaman walau apa pun kekurangan tuanku, memandangkan tuanku masih mengangkat Islam sebagai gaya hidup utama kerajaan ini. 	 توانكو تتڤ ڤاتيق ڤرتاهنكن درڤد سڬالا انچمن والاو اڤاڤون ككوراڠن توانكو، ممندڠكن توانكو ماسيه مڠڠكت إسلام سباڬاي ڬاي هيدوڤ اوتام كراجاءن اين.
Tetapi, semakin hari tuanku telah tergelincir dari landasan itu. 	 تتاڤي، سماكين هاري توانكو تله ترڬلينچير دري لندسن ايت.
Bicara Nirnama terang dan jelas. 	 بيچارا نيرنام ترڠ دان جلس.
Pandangan redupnya menentang jegilan Sultan Mahmud. 	 ڤندڠن ردوڤڽ مننتڠ جڬيلن سلطان محمود.
Celaka engkau, Nirnama. 	 چلاک اڠكاو، نيرنام.
Berani engkau berbicara lancang di hadapan Tuanku Sultan!  Tuha mahu menerpa ke arah Nirnama, tetapi tangan Sultan Mahmud mematikan langkahnya. 	 براني اڠكاو بربيچارا لنچڠ دهادڤن توانكو سلطان!  توها ماهو منرڤا کأره نيرنام، تتاڤي تاڠن سلطان محمود مماتيكن لڠكهڽ.
Tuanku, kerajaan kita di ambang serangan musuh. 	 توانكو، كراجاءن كيت دامبڠ سرڠن موسوه.
Kasturi menjangkakan mereka akan tiba di sempadan dua hari lagi. 	 كستوري منجڠکاكن مريک اكن تيبا دسمڤادن دوا هاري لاڬي.
Mengapa tidak boleh ditangguh urusan mendapatkan Puteri Gunung Ledang? Tun Nirmala masih cuba memujuk. 	 مڠاڤ تيدق بوليه دتڠݢوه اوروسن منداڤتكن ڤوتري ڬونوڠ ليدڠ؟ تون نيرمالا ماسيه چوبا مموجوق.
Celaka, kalian. 	 چلاک، كالين.
Dia merupakan mimpi yang menjadi kenyataan. 	 دي مروڤاكن ميمڤي يڠ منجادي كڽاتاءن.
Datang menghadap beta bagai bulan jatuh ke riba. 	 داتڠ مڠهادڤ بيت باڬاي بولن جاتوه كريبا.
Tuha menyampaikan bahawa dia hampir-hampir membatalkan hasrat untuk menyerahkan dirinya kepada beta. 	 توها مڽمڤايكن بهاوا دي همڤير٢ ممبطلكن حسرت اونتوق مڽرهكن ديريڽ كڤد بيت.
Apa jika itu benar-benar terjadi baru kalian berpuas hati?  Tun Nirmala menggeleng sambil menghela nafas kasar. 	 اڤ جک ايت بنر٢ ترجادي بارو كالين برڤواس هاتي؟  تون نيرمالا مڠڬيليڠ سمبيل مڠهيلا نفس كاسر.
Sudah. 	 سوده.
Tidakkah kita telah mencapai keputusan? Kalian uruskan sempadan, aku uruskan hajat tuanku. 	 تيدقكه كيت تله منچاڤاي كڤوتوسن؟ كالين اوروسكن سمڤادن، اكو اوروسكن حاجة توانكو.
Tuha melempias geram. 	 توها ملمڤياس ڬرم.
Tetapi, Kakanda Tuha, engkau merupakan Laksamana Utama. 	 تتاڤي، ككندا توها، اڠكاو مروڤاكن لقسامان اوتام.
Engkau pemimpin utama tentera kerajaan ini. 	 اڠكاو ڤميمڤين اوتام تنترا كراجاءن اين.
Mengapa engkau tidak di barisan hadapan bersama-sama kami? Kekuatan kita akan lumpuh separuh tanpamu, Kakanda Tuha! Jebat memandang Sultan Mahmud. 	 مڠاڤ اڠكاو تيدق دباريسن هادڤن برساما-سام كامي؟ كقواتن كيت اكن لومڤوه سڤاروه تنڤامو، ككندا توها! جبت ممندڠ سلطان محمود.
Tuanku sebagai pemerintah, saat kerajaan dilanggar musuh dengan bilangan yang besar, tuanku sepatutnya menjadi pembakar semangat buat sekalian tentera. 	 توانكو سباڬاي ڤمرينته، ساعت كراجاءن دلڠڬر موسوه دڠن بيلڠن يڠ بسر، توانكو سڤاتوتڽ منجادي ڤمبكر سماڠت بوات سكالين تنترا.
Bukan disibukkan oleh urusan peribadi!   Sudah. 	 بوكن دسيبوقكن اوليه اوروسن ڤريبادي!  سوده.
Berambus kalian dari sini. 	 برمبوس كالين دري سيني.
Tinggal sejengkal sahaja kesabaran beta. 	 تيڠڬل سجڠكل سهاج كصبرن بيت.
Berambus, sebelum beta bertitah sesuatu yang akan membuatkan kalian menyesal sehingga ke akhir hayat!   Tun Nirmala, Jebat, Kasturi dan Nirnama saling berpandangan. 	 برمبوس، سبلوم بيت برتيته سسواتو يڠ اكن ممبواتكن كالين مڽسل سهيڠݢ كأخير حيات!  تون نيرمالا، جبت، كستوري دان نيرنام ساليڠ بر ڤندڠن.
Keluar sekarang. 	 كلوار سكارڠ.
Kalian menanti apa lagi? Mahu Tuanku Sultan murka semurka-murkanya? Jangan kalian bermain-main. 	 كالين مننتي اڤ لاڬي؟ ماهو توانكو سلطان مورک سمورکا-موركاڽ؟ جاڠن كالين برماءين-ماءين.
Sekiranya Tuanku Sultan bertitah untuk aku menghabisi nyawa kalian, akan aku turuti tanpa berfikir dua kali! Tuha menggertak. 	 سكيراڽ توانكو سلطان برتيته اونتوق اكو مڠهابيسي ڽاوا كالين، اكن اكو توروتي تنڤا برفيكير دوا كالي! توها مڠڬرتق.
Tun Nirmala perlahan-lahan mengangkat sembah. 	 تون نيرمالا ڤرلاهن-لاهن مڠڠكت سمبه.
Diikuti Kasturi dan Jebat. 	 دإيكوتي كستوري دان جبت.
Mereka akhirnya akur. 	 مريک اخيرڽ اكور.
Adapun Nirnama, dia tidak mengangkat sembah. 	 اداڤون نيرنام، دي تيدق مڠڠكت سمبه.
Kakanda Tuha, engkau sangat mengecewakan. 	 ككندا توها، اڠكاو ساڠت مڠچيواكن.
Nirnama berpaling dan bergerak keluar sambil diekori Tun Nirmala, Kasturi dan Jebat. 	 نيرنام برڤاليڠ دان برڬرق كلوار سمبيل دإيكوري تون نيرمالا، كستوري دان جبت.
Sempat dia mendengar dengusan daripada Tuha. 	 سمڤت دي مندڠر دڠوسن درڤد توها.
Tuanku, abaikan sahaja mereka. 	 توانكو، ابايكن سهاج مريک.
Mereka tidak memahami tuanku. 	 مريک تيدق ممهمي توانكو.
Bicara itu hinggap ke telinga mereka, tetapi mereka bertiga tidak memberikan tindak balas. 	 بيچارا ايت هيڠڬڤ كتليڠا مريک، تتاڤي مريک برتيݢ تيدق ممبريكن تيندق بالس.
Terus sahaja melangkah keluar dari balai menghadap. 	 تروس سهاج ملڠكه كلوار دري بالاي مڠهادڤ.
Memang menyesakkan, bukan? Tun Nirmala memecah sepi antara mereka berempat sebaik sahaja turun dari tangga istana. 	 ميمڠ مڽسقكن، بوكن؟ تون نيرمالا ممچه سڤي انتارا مريک برمڤت سبايق سهاج تورون دري تڠݢ ايستان.
Nadim dan Cendana yang setia menanti di halaman istana, bergerak merapati mereka. 	 نديم دان چندانا يڠ ستيا مننتي دهلامن ايستان، برڬرق مراڤتي مريک.
Hah, bagaimana keadaan di dalam?  Daripada riak wajah kalian, jelas nampaknya tuanku masih berkeras dengan hasratnya untuk memenuhi syarat-syarat Puteri Gunung Ledang. 	 هاه، باڬايمان كأداءن ددالم؟  درڤد رياق واجه كالين، جلس نمڤقڽ توانكو ماسيه بركراس دڠن حسرتڽ اونتوق ممنوهي شرط٢ ڤوتري ڬونوڠ ليدڠ.
Benarkah tekaanku ini? Cendana menatap Nirnama. 	 بنركه تكاءنكو اين؟ چندانا مناتڤ نيرنام.
Nirnama hanya tersenyum nipis. 	 نيرنام هاڽ ترسڽوم نيڤيس.
Jebat mendengus sambil melemparkan pandangan ke arah lain, dengan dua tangan mencekak pinggang. 	 جبت مندڠوس سمبيل مليمڤركن ڤندڠن کأره لاءين، دڠن دوا تاڠن منچكق ڤيڠڬڠ.
Kasturi pula terangguk-angguk. 	 كستوري ڤولا تراڠڬوق-اڠڬوق.
Alam mula menzahirkan dirinya. 	 عالم مولا منظاهيركن ديريڽ.
Fajar sudah menyingsing, cahaya kemerah-merahan di langit timur mengiringi terbitnya matahari. 	 فجر سوده مڽيڠسيڠ، چهاي كميره-ميرهن دلاڠيت تيمور مڠيريڠي تربيتڽ ماتاهاري.
Mujur mereka semua telah menunaikan Solat Subuh  itu sebelum masuk menghadap Sultan Mahmud. 	 موجور مريک سموا تله منونايكن صلاة صبح ايت سبلوم ماسوق مڠهادڤ سلطان محمود.
Semalaman mereka tidak tidur, meredah belantara untuk pulang ke istana tanpa bertangguh. 	 سمالمن مريک تيدق تيدور، مرده بلنتارا اونتوق ڤولڠ کأيستان تنڤا برتڠݢوه.
Mahu tidak mahu, perkembangan terbaru berkait dengan Puteri Gunung Ledang perlu diberitakan terlebih dahulu kepada Sultan Mahmud. 	 ماهو تيدق ماهو، ڤركمبڠن تربارو بركاءيت دڠن ڤوتري ڬونوڠ ليدڠ ڤرلو دبريتاكن ترلبيه دهولو كڤد سلطان محمود.
Tambahan pula apabila Tuha berkeras untuk hal itu berlaku secepat mungkin. 	 تمبهن ڤولا اڤابيلا توها بركراس اونتوق حال ايت برلاكو سچڤت موڠكين.
Hampir sahaja Tuha melarang mereka menunaikan Solat Subuh, kononnya untuk mengutamakan Sultan Mahmud. 	 همڤير سهاج توها ملارڠ مريک منونايكن صلاة صبح، كونونڽ اونتوق مڠوتاماكن سلطان محمود.
Mujur Jebat keras membantah dan Tuha terpaksa beralah. 	 موجور جبت كراس ممبنته دان توها ترڤقسا براله.
Aku sukar untuk mempercayai bahawa Kakanda Tuha boleh berubah sedemikian rupa. 	 اكو سوكر اونتوق ممڤرچاياءي بهاوا ككندا توها بوليه براوبه سدميكين روڤا.
Nirnama memandang Jebat. 	 نيرنام ممندڠ جبت.
Semenjak pemergian Sultan Mansur, dia umpama abang angkat kepada Sultan Mahmud. 	 سمنجق ڤمرڬين سلطان منصور، دي اومڤام ابڠ اڠكت كڤد سلطان محمود.
Mungkin dibutakan oleh kasih dan ketaatan yang tidak bertepi. 	 موڠكين دبوتاكن اوليه كاسيه دان كطاعتن يڠ تيدق برتڤي.
Tuha banyak menghabiskan masa bersama tuanku. 	 توها باڽق مڠهابيسكن ماس برسام توانكو.
Sedang aku, Kasturi dan Tun Nirmala sibuk menguruskan kerajaan. 	 سدڠ اكو، كستوري دان تون نيرمالا سيبوق مڠوروسكن كراجاءن.
Kami menyangka Kakanda Tuha akan menjadi tauladan yang baik buat Sultan Mahmud. 	 كامي مڽڠک ككندا توها اكن منجادي تاولادان يڠ باءيق بوات سلطان محمود.
Itulah juga harapan Sultan Mansur apabila mengangkatnya menjadi Laksamana Utama. 	 ايتله جوݢ هارڤن سلطان منصور اڤابيلا مڠڠكتڽ منجادي لقسامان اوتام.
Tetapi lain pula jadinya. 	 تتاڤي لاءين ڤولا جاديڽ.
Kasturi menambah. 	 كستوري منمبه.
Hati manusia itu berbolak-balik. 	 هاتي ماءنسي ايت بربولق-باليق.
Kerana itulah kita perlu sentiasa terbuka kepada peringatan, dan sering berdoa agar Allah menetapkan hati kita di atas jalan-Nya. 	 كران ايتله كيت ڤرلو سنتياس تربوک كڤد ڤرإيڠتن، دان سريڠ بردعا اڬر الله منتڤكن هاتي كيت دأتس جالنڽ.
Tun Nirmala bersuara. 	 تون نيرمالا برسوارا.
Semua terangguk-angguk. 	 سموا تراڠڬوق-اڠڬوق.
Tanpa Kakanda Tuha, kekuatan tentera kita tidak mencukupi untuk satu perancangan yang lengkap. 	 تنڤا ككندا توها، كقواتن تنترا كيت تيدق منچوكوڤي اونتوق ساتو ڤرانچڠن يڠ لڠكڤ.
Kita hakikatnya tidak benar-benar pasti apa lagi yang ada bersama tentera Indera Kayangan kali ini. 	 كيت حقيقتڽ تيدق بنر٢ ڤستي اڤ لاڬي يڠ اد برسام تنترا ايندرا كايڠن كالي اين.
Yang jelas, kelengkapan dan angka mereka jauh lebih besar berbanding sebelum-sebelum ini. 	 يڠ جلس، كلڠكڤن دان اڠک مريک جاءوه لبيه بسر بربنديڠ سبلوم٢ اين.
Kasturi menyilang tangan di atas dada. 	 كستوري مڽيلڠ تاڠن داتس دادا.
Hah, bukankah kami datang bersama satu armada Kerajaan Serawa? Apakah itu tidak mencukupi?  Pasukan tentera di bawah pimpinan Kakanda Tuha merupakan pasukan terbesar Semutar Putih. 	 هاه، بوكنكه كامي داتڠ برسام ساتو ارماد كراجاءن سراوا؟ اڤاكه ايت تيدق منچوكوڤي؟  ڤاسوقن تنترا دباوه ڤيمڤينن ككندا توها مروڤاكن ڤاسوقن تربسر سموتر ڤوتيه.
Berkekuatan 10,000 orang. 	 بركقواتن 10,000 اورڠ.
Tentera pimpinanku sekitar 7,000 orang, manakala tentera di bawah pimpinan Adinda Kasturi sekitar 5,000 orang. 	 تنترا ڤيمڤيننكو سكيتر 7,000 اورڠ، مانكالا تنترا دباوه ڤيمڤينن اديندا كستوري سكيتر 5,000 اورڠ.
Armada tentera Kerajaan Serawa hanya berkekuatan 500 orang. 	 ارماد تنترا كراجاءن سراوا هاڽ بركقواتن 500 اورڠ.
Jebat turut menyilang tangan di dada. 	 جبت توروت مڽيلڠ تاڠن ددادا.
Mereka juga sering dikerah untuk pelbagai urusan. 	 مريک جوݢ سريڠ دكره اونتوق ڤلباڬاي اوروسن.
Tentera Adinda Kasturi sering berada di sempadan utara, manakala tenteraku baru menyertai usaha menjatuhkan Wilayah Ujong. 	 تنترا اديندا كستوري سريڠ براد دسمڤادن اوتارا، مانكالا تنتراكو بارو مڽرتاءي اوسها منجاتوهكن ولايه اوجوڠ.
Tentera yang tidak banyak bergerak dan penuh bertenaga adalah di bawah pimpinan Kakanda Tuha. 	 تنترا يڠ تيدق باڽق برڬرق دان ڤنوه برتناݢ اداله دباوه ڤيمڤينن ككندا توها.
Sebab itulah apabila diberikan tugas memeras rakyat, mereka tidak teragak-agak. 	 سبب ايتله اڤابيلا دبريكن توڬس ممراس رعيت، مريک تيدق تراڬق-اڬق.
Mereka sendiri tentera yang jarang turun ke medan. 	 مريک سنديري تنترا يڠ جارڠ تورون کميدن.
Tambah pula, Tuha tidak mempamerkan tauladan yang baik apabila sering mendampingi Sultan Mahmud berbanding melatih mereka dengan lebih baik. 	 تمبه ڤولا، توها تيدق ممڤاميركن تاولادان يڠ باءيق اڤابيلا سريڠ مندمڤيڠي سلطان محمود بربنديڠ ملاتيه مريک دڠن لبيه باءيق.
Tun Nirmala menggeleng. 	 تون نيرمالا مڠڬيليڠ.
Ada kemungkinan Jagat Suci sendiri menyertai bala tentera Indera Kayangan kali ini? Cendana melontarkan apa yang terpendam di hatinya. 	 اد كموڠكينن جاڬت سوچي سنديري مڽرتاءي بالا تنترا ايندرا كايڠن كالي اين؟ چندانا ملونتركن اڤ يڠ ترڤندم دهاتيڽ.
Semua yang ada di situ terjeda, bagaikan hal itu tidak pernah singgah dalam fikiran mereka sebelum ini. 	 سموا يڠ اد دسيتو ترجيدا، باڬايكن حال ايت تيدق ڤرنه سيڠڬه دالم فيكيرن مريک سبلوم اين.
Jika kemungkinan itu mahu diambil kira, pasti keadaan akan menjadi lebih parah. 	 جک كموڠكينن ايت ماهو دأمبيل كيرا، ڤستي كأداءن اكن منجادي لبيه ڤاره.
Kasturi tersengih. 	 كستوري ترسڠيه.
Benar kita tidak boleh mengabaikan kemungkinan tersebut agar persediaan kita tidak rapuh! Wajah kacak itu mendung. 	 بنر كيت تيدق بوليه مڠابايكن كموڠكينن ترسبوت اڬر ڤرسدياءن كيت تيدق راڤوه!  واجه كاچق ايت مندوڠ.
Dia tidak tidur beberapa hari, apatah lagi setelah mengerah seluruh tenaga mengejar rombongan Semutar Putih dan mendaki Gunung Ledang. 	 دي تيدق تيدور ببراڤ هاري، اڤاته لاڬي ستله مڠره سلوروه تناݢ مڠجر رومبوڠن سموتر ڤوتيه دان منداكي ڬونوڠ ليدڠ.
Kita wajar bersedia dengan segala kemungkinan. 	 كيت واجر برسديا دڠن سڬالا كموڠكينن.
Hah, kalian jangan rasa kerdil dengan bilangan yang kecil. 	 هاه، كالين جاڠن راس كرديل دڠن بيلڠن يڠ كچيل.
Nirnama, bukankah engkau ada menceritakan kepadaku berkenaan ayat dalam al-Quran itu. 	 نيرنام، بوكنكه اڠكاو اد منچريتاكن كڤدكو بركناءن ايات دالم القرءان ايت.
Apa dia. 	 اڤ دي.
Nadim seperti memaksa akal. 	 نديم سڤرتي ممقسا عقل.
’Berapa banyak daripada kalangan kumpulan angkanya kecil, menumbangkan kumpulan berangka besar dengan izin Allah?’ Kisah tentera Talut menghadapi Jalut, dalam Surah al-Baqarah. 	 براڤ باڽق درڤد كالڠن كومڤولن اڠكڽ كچيل، منومبڠكن كومڤولن براڠک بسر دڠن ايذين الله؟ قيصه تنترا طالوت مڠهادڤي جالوت، دالم سورة البقرة.
Ya benar, aku suka sungguh kisah itu. 	 يا بنر، اكو سوک سوڠڬوه قيصه ايت.
Tun Nirmala, Jebat dan Kasturi saling berpandangan. 	 تون نيرمالا، جبت دان كستوري ساليڠ بر ڤندڠن.
Bicara Nadim berjaya menyalakan api semangat dalam jiwa mereka. 	 بيچارا نديم برجاي مڽالاكن اڤي سماڠت دالم جيوا مريک.
Jika diizinkan, biarlah tentera Kerajaan Serawa diletakkan di bawah pimpinanku. 	 جک دايذينكن، بيارله تنترا كراجاءن سراوا دلتقكن دباوه ڤيمڤيننكو.
Aku akan memimpin mereka untuk menjadi pasukan yang mampu memberikan manfaat kepada Semutar Putih dalam pertembungan kali ini. 	 اكو اكن مميمڤين مريک اونتوق منجادي ڤاسوقن يڠ ممڤو ممبريكن منفعة كڤد سموتر ڤوتيه دالم ڤرتمبوڠن كالي اين.
Cendana mengangkat tangan. 	 چندانا مڠڠكت تاڠن.
Semua di situ agak terkejut dengan tawaran tersebut. 	 سموا د سيتو اڬق تركجوت دڠن تاورن ترسبوت.
Perempuan mengepalai tentera? Apakah engkau sudah hilang akal? Jebat tersengih. 	 ڤرمڤوان مڠڤالاءي تنترا؟ اڤاكه اڠكاو سوده هيلڠ عقل؟ جبت ترسڠيه.
Kakanda Jebat, Cik Cendana merupakan srikandi berwibawa. 	 ككندا جبت، چيق چندانا مروڤاكن سريكندي برويباوا.
Dengan ketiadaan Kakanda Tuha, ada baiknya Cik Cendana diberikan peluang. 	 دڠن كتياداءن ككندا توها، اد باءيقڽ چيق چندانا دبريكن ڤلواڠ.
Apa pandangan Tun Nirmala?  Tun Nirmala tidak pantas membalas bicara Nirnama. 	 اڤ ڤندڠن تون نيرمالا؟  تون نيرمالا تيدق ڤانتس ممبالس بيچارا نيرنام.
Dia memerhatikan Cendana dengan teliti. 	 دي ممرهاتيكن چندانا دڠن تليتي.
Aku fikir ada baiknya juga. 	 اكو فيكير اد باءيقڽ جوݢ.
Tentera Kerajaan Serawa selama ini dipimpin oleh pemerintah wanita. 	 تنترا كراجاءن سراوا سلاما اين دڤيمڤين اوليه ڤمرينته وانيتا.
Apatah lagi mereka ke mari dengan kalian. 	 اڤاته لاڬي مريک كماري دڠن كالين.
Pasti lebih mudah bagi Cik Cendana menguruskan mereka berbanding kita. 	 ڤستي لبيه موده باڬي چيق چندانا مڠوروسكن مريک بربنديڠ كيت.
Cendana mengangguk. 	 چندانا مڠڠڬوق.
Aku akan bersama Cendana. 	 اكو اكن برسام چندانا.
Kami akan merencana yang terbaik demi menambah kekuatan Semutar Putih. 	 كامي اكن مرنچان يڠ ترباءيق دمي منمبه كقواتن سموتر ڤوتيه.
Nadim mengepal penumbuk dan mengacungnya semangat. 	 نديم مڠڤل ڤنومبوق دان مڠاچوڠڽ سماڠت.
Engkau mahu menandingi kecerdasan Kasturi ya, budak? Jebat tertawa. 	 اڠكاو ماهو مننديڠي كچرداسن كستوري يا، بودق؟ جبت ترتاوا.
Aku cuba menyumbang! Nadim mencebik. 	 اكو چوبا مڽومبڠ! نديم منچبيق.
Nirnama, Cendana, Tun Nirmala dan Kasturi sama-sama tersenyum melihat ulas dua insan itu. 	 تيباله موسوه دڤرباتسن ترليهت سوسوق ڤنجي دان انسان لكسله سديا ساليڠله ڤسن ذيكيركن توهن تڬقكن إحسان  تيݢ راتوسن تيواسكن سريبو تيݢ ريبوان كسڤولوه ريبو بدر دان خنداق بوقتي نن قلبو توهنكن بنتو مسلم بركوبو  ڬاڬهكن راس مننتڠ ڤونت والاو تناݢ سماكين تنت تروسكن تومڤس بالا سي لعنة ايڠتله توهن سقسي نن مينت   نيرنام، چندانا، تون نيرمالا دان كستوري سام٢ ترسڽوم مندڠر شعير نديم.
Jika semua sudah jelas persediaan masing-masing, aku mahu meminta izin untuk berkelana. 	 جک سموا سوده جلس ڤرسديان ماسيڠ٢، اكو ماهو ممينتا ايذين اونتوق بركلان.
Nirnama bersuara. 	 نيرنام برسوارا.
Semua yang ada di situ terkejut dengan permintaan Nirnama. 	 سموا يڠ اد دسيتو تركجوت دڠن ڤرمينتاءن نيرنام.
Mengembara? Pada saat musuh di sempadan? Apa yang engkau fikirkan, hah? Nadim benar-benar kehairanan. 	 مڠمبارا؟ ڤد ساعت موسوه دسمڤادن؟ اڤ يڠ اڠكاو فيكيركن، هاه؟ نديم بنر٢ كحيرانن.
Nirnama menatap semua yang berada di situ satu persatu, berakhir dengan Jebat. 	 نيرنام مناتڤ سموا يڠ براد دسيتو ساتو ڤرساتو، برأخير دڠن جبت.
Aku akan cuba meminta bantuan tambahan. 	 اكو اكن چوبا ممينتا بنتوان تمبهن.
Bukan sahaja untuk peperangan yang bakal berlangsung, tetapi juga untuk masa hadapan Semutar Putih. 	 بوكن سهاج اونتوق ڤڤرڠن يڠ باكل برلڠسوڠ، تتاڤي جوݢ اونتوق ماس هادڤن سموتر ڤوتيه.
Semua terdiam. 	 سموا ترديام.
Berikan aku dua atau tiga hari. 	 بريكن اكو دوا اتاو تيݢ هاري.
Aku yakin kalian mampu bertahan sehingga waktu itu. 	 اكو يقين كالين ممڤو برتاهن سهيڠݢ وقتو ايت.
Burung-burung berkicauan riang. 	 بوروڠ٢ بركيچاوان رياڠ.
Dahan dan ranting beralun-alun tenang, membawa dedaunan agar saling bertembung, Rerumput meliang-liuk tatkala disapa angin kasar. 	 داهن دان رنتيڠ برألون-الون تنڠ، ممباوا دداونن اڬر ساليڠ برتمبوڠ، ررومڤوت مليڠ-ليوق تتكالا دساڤ اڠين كاسر.
Nyanyian alam bersipongan, bersatu dalam aman dan hening. 	 ڽاڽين عالم برسيڤوڠن، برساتو دالم امان دان هنيڠ.
Semua itu bersulamkan deburan air terjun yang membingitkan telinga. 	 سموا ايت برسولمکن دبورن اءير ترجون يڠ ممبيڠيتكن تليڠا.
Dia menikmati keindahan itu walaupun tidak melihatnya. 	 دي منعمتي كإيندهن ايت والاوڤون تيدق مليهتڽ.
Dia menyantuni semuanya. 	 دي مڽنتوني سمواڽ.
Mata terkatup rapat dengan sehelai kain tebal diikat mengelilingi bahagian tersebut. 	 مات تركاتوڤ راڤت دڠن سهلاي كاءين تبل دإيكت مڠليليڠي بهاڬين ترسبوت.
Keupayaan derianya jauh lebih hebat berbanding manusia biasa. 	 كأوڤاياءن درياڽ جاءوه لبيه هيبت بربنديڠ ماءنسي بياسا.
Justeru, dia mampu mengesan kehadiran seorang manusia yang sedang berhati-hati bergerak ke arahnya. 	 جوسترو، دي ممڤو مڠسن كحاضيرن سأورڠ ماءنسي يڠ سدڠ برهاتي-هاتي برڬرق کأرهڽ.
Senyuman terukir pada bibir. 	 سڽومن تراوكير ڤد بيبير.
Tanpa bertangguh, dia menepuk tanah tempat dia bersila. 	 تنڤا برتڠݢوه، دي منڤوق تانه تمڤت دي برسيلا.
Seluruh tempat itu bergegar hebat. 	 سلوروه تمڤت ايت برڬڬر هيبت.
Tubuhnya terangkat beberapa hasta. 	 توبوهڽ تراڠكت ببراڤ هستا.
Dia terus berputar dengan tangan memancung udara beberapa kali. 	 دي تروس برڤوتر دڠن تاڠن ممنچوڠ اودارا ببراڤ كالي.
Setiap kali pancungan itu sempurna, satu hembusan angin deras akan meluru ke arah haluan pancungan tersebut. 	 ستياڤ كالي ڤنچوڠن ايت سمڤورنا، ساتو همبوسان اڠين درس اكن ملورو کأره هلوان ڤنچوڠن ترسبوت.
Daripada bunyi yang sampai ke telinga, dia tahu bahawa serangannya tidak mengenai sasaran. 	 درڤد بوڽي يڠ سمڤاي كتليڠا، دي تاهو بهاوا سرڠنڽ تيدق مڠناءي ساسرن.
Bukan kerana sasarannya tidak tepat, tetapi kerana si lawan tangkas mengelak. 	 بوكن كران ساسرنڽ تيدق تڤت، تتاڤي كران سي لاون تڠكس مڠيلق.
Gerakan kakinya memijak rumput dapat dia dengari dengan baik. 	 ڬرقن كاكيڽ مميجق رومڤوت داڤت دي دڠري دڠن باءيق.
Dia kembali ke bumi. 	 دي كمبالي كبومي.
Deruan angin dirasai meluru ke arahnya. 	 دروان اڠين دراس ملورو كأرهڽ.
Bukan deruan angin biasa. 	 بوكن دروان اڠين بياسا.
Ini mirip serangan yang dilepaskannya sebentar tadi. 	 اين ميريڤ سرڠن يڠ دلڤسكنڽ سبنتر تادي.
Namun, dia tidak mengelak. 	 نامون، دي تيدق مڠيلق.
Nafas ditariknya dalam-dalam sambil penumbuk dikepal. 	 نفس دتاريكڽ دالم٢ سمبيل ڤنومبوق دكڤل.
Sepantas kilat penumbuk dilepaskan untuk melawan deruan angin tersebut. 	 سڤانتس كيلت ڤنومبوق دلڤسكن اونتوق ملاون دروان اڠين ترسبوت.
Deruan itu bagai terpatah dua dan dirinya tidak apa-apa. 	 دروان ايت باڬاي ترڤاته دوا دان ديريڽ تيدق اڤ٢.
Sesaat kemudian, dia dapat merasai kehadiran lawan di belakangnya. 	 سساعت كمودين، دي داڤت مراساءي كحاضيرن لاون دبلاكڠڽ.
Kaki lawan sedang terangkat. 	 كاكي لاون سدڠ تراڠكت.
Cepat-cepat dia berundur, membuatkan tubuh mereka berlanggar dan serangan itu terbatal. 	 چڤت٢ دي براوندور، ممبواتكن توبوه مريک برلڠڬر دان سرڠن ايت تربطل.
Kaki lawan yang belum kembali ke bumi, terus disambarnya dan cuba dibawa ke hadapan. 	 كاكي لاون يڠ بلوم كمبالي كبومي، تروس دسمبرڽ دان چوبا دباوا كهادڤن.
Dia dapat merasakan tubuh lawan terbanting ke hadapan. 	 دي داڤت مراساكن توبوه لاون تربنتيڠ كهادڤن.
Dia mahu menyusuli tindakan itu dengan satu tumbukan. 	 دي ماهو مڽوسولي تيندقن ايت دڠن ساتو تومبوقن.
Tetapi baru sahaja dia menarik penumbuk, wajahnya ditampar oleh helaian kain. 	 تتاڤي بارو سهاج دي مناريق ڤنومبوق، واجهڽ دتمڤر اوليه هلاين كاءين.
Walaupun kain itu tidak tebal dan keras, tetapi daya yang dikenakan ke atas wajahnya begitu tinggi, menyebabkan dia bagaikan ditampar besi kursani. 	 والاوڤون كاءين ايت تيدق تبل دان كراس، تتاڤي داي يڠ دكناكن كأتس واجهڽ بڬيتو تيڠڬي، مڽببكن دي باڬايكن دتمڤر بسي كرساني.
Tubuhnya berputar beberapa kali di udara sebelum dia tertiarap di atas tanah. 	 توبوهڽ برڤوتر ببراڤ كالي داودارا سبلوم دي ترتيارڤ داتس تانه.
Pipinya sakit bukan kepalang. 	 ڤيڤيڽ ساكيت بوكن كڤالڠ.
Telinganya berdesing. 	 تليڠاڽ بردسيڠ.
Di tengah-tengah keperitan itu, dia dapat mengesan bahawa lawannnya sudah melompat untuk bangkit. 	 دتڠه-تڠه كڤريتن ايت، دي داڤت مڠسن بهاوا لاوننڽ سوده ملومڤت اونتوق بڠكيت.
Bahkan dengan pantas, si lawan melompat, meluru ke arahnya dengan tumit yang mahu dijatuhkan. 	 بهكن دڠن ڤانتس، سي لاون ملومڤت، ملورو کأرهڽ دڠن توميت يڠ ماهو دجاتوهكن.
Dia tidak sempat mengelak, hanya mampu berpusing dan menghalang serangan itu menggunakan dua lengan. 	 دي تيدق سمڤت مڠيلق، هاڽ ممڤو برڤوسيڠ دان مڠهالڠ سرڠن ايت مڠڬوناكن دوا لڠن.
Apabila kaki kanan lawan disambutnya, kaki kiri pula jatuh menghentam perut. 	 اڤابيلا كاكي كانن لاون دسمبوتڽ، كاكي كيري ڤولا جاتوه مڠهنتم ڤروت.
Sakit tidak terperi, tetapi mujur dia telah bersedia dengan mengeraskan tubuh. 	 ساكيت تيدق ترڤري، تتاڤي موجور دي تله برسديا دڠن مڠرسكن توبوه.
Pantas dia melancarkan serangan, menendang belakang tubuh lawan, membuatkan si lawan meninggalkannya. 	 ڤانتس دي ملنچركن سرڠن، منندڠ بلاكڠ توبوه لاون، ممبواتكن سي لاون منيڠڬلكنڽ.
Dia melompat untuk bangkit. 	 دي ملومڤت اونتوق بڠكيت.
Baru sahaja menjejak ke bumi, deruan angin menggambarkan bahawa si lawan telah meluru untuk serangan seterusnya. 	 بارو سهاج منججق كبومي، دروان اڠين مڠڬمبركن بهاوا سي لاون تله ملورو اونتوق سرڠن ستروسڽ.
Libasan lengan baju menjamah angin beberapa kali apabila dia mengelak dengan tangkas. 	 ليبسن لڠن باجو منجامه اڠين ببراڤ كالي اڤابيلا دي مڠيلق دڠن تڠكس.
Menyendeng, berguling. 	 مڽينديڠ، برڬوليڠ.
Tetapi lawannya itu terus garang menyerang, ditambah dengan tendangan-tendangan. 	 تتاڤي لاونڽ ايت تروس ڬارڠ مڽرڠ، دتمبه دڠن تندڠن٢.
Dia terpaksa bertahan dan menepis beberapa kali. 	 دي ترڤقسا برتاهن دان منڤيس ببراڤ كالي.
Langkahannya mula kelam-kabut. 	 لڠكهنڽ مولا كلم-كابوت.
Tiba-tiba, dia merasakan sebelah tangannya bagai dililit sesuatu. 	 تيبا٢، دي مراساكن سبله تاڠنڽ باڬاي دليليت سسواتو.
Lengan baju lawannya!  Belum sempat dia bertindak, tubuhnya bagaikan melayang sebelum terbanting ke tanah. 	 لڠن باجو لاونڽ!  بلوم سمڤت دي برتيندق، توبوهڽ باڬايكن ملايڠ سبلوم تربنتيڠ كتانه.
Nyeri menjalar ke seluruh tubuh, sakitnya bagai tulang retak seribu. 	 ڽري منجالر كسلوروه توبوه، ساكيتڽ باڬاي تولڠ رتق سريبو.
Mujur tubuhnya sudah mampu menerima serangan-serangan keras. 	 موجور توبوهڽ سوده ممڤو منريما سرڠن٢ كراس.
Sekadar terbanting ke bumi, dia masih mampu bertahan. 	 سقدر تربنتيڠ كبومي، دي ماسيه ممڤو برتاهن.
Dia kembali membulatkan tenang. 	 دي كمبالي ممبولتكن تنڠ.
Lengan baju lawan yang terlilit pada tangan terasa mula ditarik. 	 لڠن باجو لاون يڠ ترليليت ڤد تاڠن تراس مولا دتاريق.
Dia tidak mahu membenarkan itu berlaku, pantas mencengkam lengan baju tersebut. 	 دي تيدق ماهو ممبنركن ايت برلاكو، ڤانتس منچڠكم لڠن باجو ترسبوت.
Sepakan dilepaskan tepat ke kaki lawan. 	 سيڤقن دلڤسكن تڤت ككاكي لاون.
Lengan baju itu ditarik kuat, merapatkan tubuh lawan ke tubuhnya, sambil tangan kirinya melepaskan satu serangan menggunakan telapak. 	 لڠن باجو ايت دتاريک قوات، مراڤتكن توبوه لاون كتوبوهڽ، سمبيل تاڠن كيريڽ ملڤسكن ساتو سرڠن مڠڬوناكن تلڤق.
Tepat mendarat ke dada lawan. 	 تڤت مندارت كدادا لاون.
Lengan baju itu terkoyak seraya lawannya terpelanting menjauh. 	 لڠن باجو ايت تركويق سرايا لاونڽ ترڤلنتيڠ منجاءوه.
Dia bangkit dan mengatur kembali pernafasan. 	 دي بڠكيت دان مڠاتور كمبالي ڤرنفسن.
Tangannya beralun membuka tari silat sebagai tanda siaga dengan kekuda yang terpasak. 	 تاڠنڽ برالون ممبوک تاري سيلت سباڬاي تندا سياݢ دڠن ككودا يڠ ترڤاسق.
Ayuh, serangan terakhir. 	 ايوه، سرڠن تراخير.
Lawannya bersuara. 	 لاونڽ برسوارا.
Dia mengangguk. 	 دي مڠڠڬوق.
Dia dapat merasakan gegaran kecil pada tanah tempat dia berdiri. 	 دي داڤت مراساكن ڬڬرن كچيل ڤد تانه تمڤت دي برديري.
Si lawan mula bergerak. 	 سي لاون مولا برڬرق.
Setiap langkahan lawan bagai membawa segala unsur alam. 	 ستياڤ لڠكهن لاون باڬاي ممباوا سڬالا عنصور عالم.
Angin menderu hebat memukul tubuh. 	 اڠين مندرو هيبت مموكول توبوه.
Namun, semua itu tidak menghilangkan tumpuannya. 	 نامون، سموا ايت تيدق مڠهيلڠكن تومڤوانڽ.
Nafasnya tenang. 	 نفسڽ تنڠ.
Dia sendiri sedang bergabung dengan alam. 	 دي سنديري سدڠ برڬابوڠ دڠن عالم.
Mengumpul kekuatan dari dalam. 	 مڠومڤول كقواتن دري دالم.
Berusaha bersatu dengan setiap degup nafas, aliran darah, denyutan otot dan degupan jantung. 	 براوسها برساتو دڠن ستياڤ دڬوڤ نفس، اليرن داره، دڽوتن اوتوت دان دڬوڤن جنتوڠ.
Tanah yang menyentuh telapak kaki, rumput-rumput yang dipijak, angin yang menyapa tubuh, air yang tersembunyi dalam udara, pokok-pokok di sekeliling, unggas-unggas di kejauhan, semua dirasainya. 	 تانه يڠ مڽنتوها تلڤق كاكي، رومڤوت٢ يڠ دڤيجق، اڠين يڠ مڽاڤا توبوه، اءير يڠ ترسمبوڽي دالم اودارا، ڤوكوق٢ دسكليليڠ، اوڠڬس٢ دكجاءوهن، سموا دراساءيڽ.
Lawan semakin menghampiri. 	 لاون سماكين مڠهمڤيري.
Kaki kanan lawan diangkat sambil lengan baju kiri dilibas. 	 كاكي كانن لاون دأڠكت سمبيل لڠن باجو كيري دليبس.
Dia telah bersedia. 	 دي تله برسديا.
Dengan tangkas, dia mara tanpa gentar, menunduk bagi mengelak libasan lengan baju lawan, sebelum menepis tendangan yang dihantar. 	 دڠن تڠكس، دي مارا تنڤا ڬنتر، منوندوق باڬي مڠيلق ليبسن لڠن باجو لاون، سبلوم منڤيس تندڠن يڠ دهنتر.
Lawannya terdedah kepada serangan. 	 لاونڽ تردده كڤد سرڠن.
Dia terus melancarkan tumbukan pantas. 	 دي تروس ملنچركن تومبوقن ڤانتس.
Angin berderu terlalu kuat dari belakang tubuh membawa ke hadapan, sehingga kain yang diikat mengelilingi bahagian matanya pun tercabut. 	 اڠين بردرو ترلالو قوات دري بلاكڠ توبوه ممباوا كهادڤن، سهيڠݢ كاءين يڠ دإيكت مڠليليڠي بهاڬين ماتڽ ڤون ترچابوت.
Pandangannya kembali. 	 ڤندڠنڽ كمبالي.
Dia melihat Adiwaja di hadapannya sedang tersenyum. 	 دي مليهت اديواج د هادڤنڽ سدڠ ترسڽوم.
Penumbuknya di sisi wajah gurunya itu. 	 ڤنومبوقڽ دسيسي واجه ڬوروڽ ايت.
Beberapa pokok nun di hadapannya tumbang dan ada yang terbelah. 	 ببراڤ ڤوكوق نون دهادڤنڽ تومبڠ دان اد يڠ تربله.
Engkau telah memahiri seni silat ini. 	 اڠكاو تله مماهيري سني سيلت اين.
Tahniah. 	 تهنيئه.
Bibir Adiwaja terbelah, mempamerkan gigi. 	 بيبير اديواج تربله، ممڤاميركن ڬيڬي.
Bahu Adiwaja berlaga dengan bahunya. 	 باهو اديواج برلاݢ دڠن باهوڽ.
Silat sebegini hebat, hampir sahaja aku menyangka aku punya kesaktian. 	 سيلت سبڬيني هيبت، همڤير سهاج اكو مڽڠک اكو ڤوڽا كسقتين.
Dia memandang kedua-dua telapak tangan. 	 دي ممندڠ كدوا-دوا تلڤق تاڠن.
Adiwaja tertawa. 	 اديواج ترتاوا.
Kemampuan tubuh manusia hakikatnya di luar jangkauan kebanyakan insan, memandangkan mereka tidak pernah mencabar diri untuk sampai ke tahap itu. 	 كممڤوان توبوه ماءنسي حقيقتڽ دلوار جڠكاءن كباڽقن انسان ، ممندڠكن مريک تيدق ڤرنه منچابر ديري اونتوق سمڤاي كتاهڤ ايت.
Tetapi tetaplah kita hanya manusia biasa. 	 تتاڤي تتڤله كيت هاڽ ماءنسي بياسا.
Silat Tanpa Nama sekadar membawa kita ke batasan kemampuan tersebut. 	 سيلت تنڤا نام سقدر ممباوا كيت كباتسن كممڤوان ترسبوت.
Menjadikan kita kelihatan bagai melangkaui manusia biasa. 	 منجاديكن كيت كليهتن باڬاي ملڠكاوءي ماءنسي بياسا.
Dia terangguk-angguk. 	 دي تراڠڬوق-اڠڬوق.
Dia mengerti semua itu kerana sepanjang dia dididik dengan silat ini, itulah yang sering diulang-ulang oleh Adiwaja. 	 دي مڠرتي سموا ايت كران سڤنجڠ دي ديديديق دڠن سيلت اين، ايتله يڠ سريڠ داولڠ-اولڠ اوليه اديواج.
Apabila dia sendiri menggunakan seni silat ini, dia memahami bahawa tenaga luar biasa hakikatnya datang daripada kemampuan tubuhnya sendiri. 	 اڤابيلا دي سنديري مڠڬوناكن سني سيلت اين، دي ممهمي بهاوا تناݢ لوار بياسا حقيقتڽ داتڠ درڤد كممڤوان توبوهڽ سنديري.
Tubuhnya yang telah dilatih lebih dua dekad lamanya. 	 توبوهڽ يڠ تله دلاتيه لبيه دوا ديكد لاماڽ.
Bukan datang daripada sihir dan sebagainya. 	 بوكن داتڠ درڤد سيحير دان سباڬايڽ.
Sebab itu penting bagi sesiapa yang menguasai Silat Tanpa Nama, mempunyai jiwa yang bersih. 	 سبب ايت ڤنتيڠ باڬي سسياڤا يڠ مڠواساءي سيلت تنڤا نام، ممڤوڽاءي جيوا يڠ برسيه.
Syaitan sentiasa membisikkan kejahatan ke dalam jiwa kita. 	 شيطان سنتياس ممبيسيقكن كجاهتن كدالم جيوا كيت.
Boleh jadi syaitan akan mempengaruhi kita untuk menganggap kelebihan ini semua sebagai satu kesaktian. 	 بوليه جادي شيطان اكن ممڤڠاروهي كيت اونتوق مڠڠڬڤ كلبيهن اين سموا سباڬاي ساتو كسقتين.
Sekali lagi dia mengangguk. 	 سكالي لاڬي دي مڠڠڬوق.
Sudah 15 tahun dia hidup di bawah didikan Adiwaja. 	 سوده 15 تاهون دي هيدوڤ دباوه ديديقن اديواج.
Saban tahun, semakin Adiwaja menitik beratkan kepadanya perihal kebersihan hati. 	 سابن تاهون، سماكين اديواج منيتيقبرتكن كڤدڽ ڤريحال كبرسيهن هاتي.
Setelah pemergian Tuha dan Jebat sekitar 10 tahun yang lalu, dia telah mendapat perhatian tidak berbelah bahagi memandangkan dia menjadi anak murid Adiwaja yang tunggal. 	 ستله ڤمرڬين توها دان جبت سكيتر 10 تاهون يڠ لالو، دي تله منداڤت ڤرهاتين تيدق بربله بهاڬي ممندڠكن دي منجادي انق موريد اديواج يڠ توڠڬل.
Maka, segala didikan Adiwaja benar-benar memberi kesan mendalam dalam kehidupannya. 	 مک، سڬالا ديديقن اديواج بنر٢ ممبري كسن مندالم دالم كهيدوڤنڽ.
Kesumat yang menggunung terhadap Jagat Suci telah lama terpadam. 	 كسومت يڠ مڠڬونوڠ ترهادڤ جاڬت سوچي تله لاما ترڤادم.
Latihannya bukan lagi untuk membalas dendam dan melunaskan kesumat. 	 لاتيهنڽ بوكن لاڬي اونتوق ممبالس دندم دان ملونسكن كسومت.
Tetapi Adiwaja telah membuka jiwanya kepada matlamat yang lebih besar. 	 تتاڤي اديواج تله ممبوک جيواڽ كڤد متلامت يڠ لبيه بسر.
Menyelamatkan ummah. 	 مڽلامتكن اومة.
Aku sudah lama mahu bertanya, guru, mengapa pencak ini tidak bernama?  Dia dan Adiwaja bergerak beriringan, melawan arus sungai. 	 اكو سوده لاما ماهو برتاڽ، ڬورو، مڠاڤ ڤنچق اين تيدق برنام؟  دي دان اديواج برڬرق برإيريڠن، ملاون اروس سوڠاي.
Latihan telah selesai, masa untuk kembali ke teratak. 	 لاتيهن تله سلساي، ماس اونتوق كمبالي كتراتق.
Matahari sudah mula tergelincir, waktu zuhur telah masuk. 	 ماتاهاري سوده مولا ترڬلينچير، وقتو ظهر تله ماسوق.
Masa untuk menunaikan Solat fardhu Zuhur dan makan tengah hari. 	 ماس اونتوق منونايكن صلاة فرض ظهر دان ماكن تڠه هاري.
Kerana pencak ini adalah hakikat kepada silat itu sendiri. 	 كران ڤنچق اين اداله حقيقة كڤد سيلت ايت سنديري.
Ya guru. 	 يا ڬورو.
Sin-lam-ta. 	 سين-لم-تا.
Seni Latih Taqwa. 	 سني لاتيه تقوى.
Kerana segala latihan pemantapan rohani yang aku lalui bersamamu selama ini, merupakan asas kepada seni tempur ini. 	 كران سڬالا لاتيهن ڤمنتڤن روحاني يڠ اكو لالوءي برساممو سلاما اين، مروڤاكن اساس كڤد سني تمڤور اين.
Kedua-duanya perlu seiring. 	 كدوا-دواڽ ڤرلو سإيريڠ.
Jiwa yang kotor takkan mampu menghayati cahaya. 	 جيوا يڠ كوتور تقكن ممڤو مڠحياتي چهاي.
Semua ini sering guru ulangi. 	 سموا اين سريڠ ڬورو اولڠي.
Asas kepada pencak tanpa nama. 	 اساس كڤد ڤنچق تنڤا نام.
Tetapi mengapa itu menyebabkan pencak ini tidak bernama?  Adiwaja tersengih. 	 تتاڤي مڠاڤ ايت مڽببكن ڤنچق اين تيدق برنام؟  اديواج ترسڠيه.
Mengapa baru hari ini engkau tergerak mahu bertanya?  Memandangkan aku sudah di penghujung latihan bersamamu. 	 مڠاڤ بارو هاري اين اڠكاو ترڬرق ماهو برتاڽ؟  ممندڠكن اكو سوده دڤڠهوجوڠ لاتيهن برساممو.
Entah bila lagi peluang untuk aku bertanya akan hal ini. 	 انته بيلا لاڬي ڤلواڠ اونتوق اكو برتاڽ اكن حال اين.
Semasa kecil, aku melihat pendekar-pendekar Semutar Putih menguasai pelbagai pencak silat. 	 سماس كچيل، اكو مليهت ڤنديكر٢ سموتر ڤوتيه مڠواساءي ڤلباڬاي ڤنچق سيلت.
Silat Guntur Berdarah, Silat Gayong, Silat Cekak, Silat Semutar Maut, banyak lagi. 	 سيلت ڬونتور برداره، سيلت ڬايوڠ، سيلت چكق، سيلت سموتر موت، باڽق لاڬي.
Semua bernama. 	 سموا برنام.
Silat ini tidak bernama kerana kita perlu jelas akan hakikatnya. 	 سيلت اين تيدق برنام كران كيت ڤرلو جلس اكن حقيقتڽ.
Kerana akhirnya asas kepada silat itu sendiri telah dilupai ramai. 	 كران اخيرڽ اساس كڤد سيلت ايت سنديري تله دلوڤاءي راماي.
Mereka lebih tertarik kepada nilai-nilai tertentu, menghasilkan banyak gaya yang berbeza. 	 مريک لبيه ترتاريق كڤد نيلاي٢ ترتنتو،  مڠحاصيلكن باڽق ڬاي يڠ بربيذا.
Kemudian, berpecah kerana asyik banding-membanding. 	 كمودين، برڤچه كران اشيق بنديڠ-ممبنديڠ.
Walhal silat itu tujuan utamanya bukan persembahan gaya, tetapi untuk membina diri di samping mempertahankan diri. 	 ولحال سيلت ايت توجوان اوتاماڽ بوكن ڤرسمباهن ڬاي، تتاڤي اونتوق ممبينا ديري دسمڤيڠ ممڤرتاهنكن ديري.
Tanpa nama, tiada kebanggaan yang  tidak perlu. 	 تنڤا نام، تياد كبڠڬاءن يڠ تيدق ڤرلو.
Tiada berpuakan. 	 تياد برڤواقن.
Semuanya jelas akan hakikat sebenar. 	 سمواڽ جلس اكن حقيقة سبنر.
Hati lebih bersih. 	 هاتي لبيه برسيه.
Lebih dekat dengan hakikat taqwa. 	 لبيه دكت دڠن حقيقة تقوى.
Mata hatinya terbuka. 	 مات هاتيڽ تربوک.
Pertama kali memandang dari sudut tersebut. 	 ڤرتام كالي ممندڠ دري سودوت ترسبوت.
Apakah guru dahulu menewaskan Jagat Suci dengan silat ini? Adakah seni silat ini kunci sebenar kejayaanku kelak untuk menumbangkan Pemerintah Indera Kayangan itu?  Adiwaja ketawa besar sebelum menggeleng. 	 اڤاكه ڬورو دهولو منيواسكن جاڬت سوچي دڠن سيلت اين؟ ادكه سني سيلت اين كونچي سبنر كجاياءنكو كلق اونتوق منومبڠكن ڤمرينته ايندرا كايڠن ايت؟  اديواج كتاوا بسر سبلوم مڠڬيليڠ.
Jarang dia mendengar Adiwaja ketawa besar sepanjang duduk bersamanya. 	 جارڠ دي مندڠر اديواج كتاوا بسر سڤنجڠ دودوق برسامڽ.
Indera Kayangan dan gabungan Kerajaan Semenanjung telah bertembung beberapa kali pada zamanku. 	 ايندرا كايڠن دان ڬابوڠن كراجاءن سمننجوڠ تله برتمبوڠ ببراڤ كالي ڤد زمانكو.
Jagat Suci itu, walau mengamalkan sihir, dia hakikatnya merupakan pengamal silat yang hebat. 	 جاڬت سوچي ايت، والاو مڠعملكن سيحير، دي حقيقتڽ مروڤاكن ڤڠعمل سيلت يڠ هيبت.
Apabila ditambah dengan sihirnya, bertambahlah kegerunan ramai terhadapnya. 	 اڤابيلا دتمبه دڠن سيحيرڽ، برتمبهله كڬرونن راماي ترهادڤڽ.
Apa yang menarik, silatnya tidak bergaya. 	 اڤ يڠ مناريق، سيلتڽ تيدق برڬاي.
Aku pula ketika itu sibuk mencari gaya yang terulung agar mampu menjadi pendekar terhebat demi mahu mengatasinya. 	 اكو ڤولا كتيک ايت سيبوق منچاري ڬاي يڠ تراولوڠ اڬر ممڤو منجادي ڤنديكر ترهيبت دمي ماهو مڠاتسيڽ.
Maka guru bertemu dengan Silat Tanpa Nama?  Adiwaja ketawa lagi. 	 مک ڬورو برتمو دڠن سيلت تنڤا نام؟  اديواج كتاوا لاڬي.
Hanya apabila aku sendiri bertarung dengan Jagat Suci buat pertama kali, aku mengerti mengapa silatnya tidak bergaya. 	 هاڽ اڤابيلا اكو سنديري برتاروڠ دڠن جاڬت سوچي بوات ڤرتام كالي، اكو مڠرتي مڠاڤ سيلتڽ تيدق برڬاي.
Ini kerana dia mengangkat dirinya lebih tinggi daripada segala jenis silat. 	 اين كران دي مڠڠكت ديريڽ لبيه تيڠڬي درڤد سڬالا جنيس سيلت.
Kembali kepada makna sebenar silat. 	 كمبالي كڤد معنا سبنر سيلت.
Tinggalnya dia berada di satu daerah yang berlawan dengan pegangan kita sekarang. 	 تيڠڬلڽ دي براد دساتو داءيره يڠ برلاون دڠن ڤڬاڠن كيت سكارڠ.
Dia membina dirinya dengan niat untuk memusnahkan, ilmu hitam dan kebatilan. 	 دي ممبينا ديريڽ دڠن نية اونتوق مموسنهكن، علمو هيتم دان كبطيلن.
Aku tewas pada awal-awal pertembungan kami, tetapi kerana gabungan Kerajaan Semenanjung sering berbilangan jauh lebih besar, Indera Kayangan sering berundur dan mencari jalan lain. 	 اكو تيواس ڤد اول٢ ڤرتمبوڠن كامي، تتاڤي كران ڬابوڠن كراجاءن سمننجوڠ سريڠ بربيلڠن جاءوه لبيه بسر، ايندرا كايڠن سريڠ براوندور دان منچاري جالن لاءين.
Aku sering terselamat. 	 اكو سريڠ ترسلامت.
Mereka merentasi sebuah denai kecil. 	 مريک مرنتسي سبواه دناي كچيل.
Di hujung denai, kelihatan halaman luas, bersamanya teratak Adiwaja. 	 دهوجوڠ دناي، كليهتن هلامن لواس، برسامڽ تراتق اديواج.
Aku mula menghayati Silat Tanpa Nama selepas itu. 	 اكو مولا مڠحياتي سيلت تنڤا نام سلڤس ايت.
Mengenepikan segala gaya, segala keagungan yang ada pada nama, dan mendalami makna silat yang hakiki. 	 مڠنڤيكن سڬالا ڬاي، سڬالا كأڬوڠن يڠ اد ڤد نام، دان مندالمي معنا سيلت يڠ حقيقي.
Itulah yang telah aku perturunkan kepadamu sekarang. 	 ايتله يڠ تله اكو ڤرتورونكن كڤدمو سكارڠ.
Pun begitu, pada ketika itu, memandangkan segalanya masih baru aku kuasai, tidaklah aku mahir sepenuhnya. 	 ڤون بڬيتو، ڤد كتيک ايت، ممندڠكن سڬالاڽ ماسيه بارو اكو كواساءي، تيدكله اكو ماهير سڤنوهڽ.
Pada pertarungan terakhir kami. 	 ڤد ڤرتاروڠن تراخير كامي.
Adiwaja tidak meneruskan bicara. 	 اديواج تيدق منروسكن بيچارا.
Wajah ditala ke arah tangan kanan dan kirinya yang telah tiada. 	 واجه دتالاا كأره تاڠن كانن دان كيريڽ يڠ تله تياد.
aku kehilangan semua ini kerana Jagat Suci bukan pahlawan yang calang-calang. 	 اكو كهيلڠن سموا اين كران جاڬت سوچي بوكن ڤهلاون يڠ چالڠ٢.
Dengan ilmuku yang tidak seberapa ketika itu, ditambah bantuan Sultan Mansur, aku berjaya memasung Jagat Suci. 	 دڠن علموكو يڠ تيدق سبراڤ كتيک ايت، دتمبه بنتوان سلطان منصور، اكو برجاي مماسوڠ جاڬت سوچي.
Memandangkan dia tidak boleh dibunuh akibat ilmu kebalnya, dan aku tidak tahu bagaimana mahu memusnahkan ilmu kebalnya ketika itu, aku membuat keputusan untuk dia dipasung dan disembunyikan sahaja. 	 ممندڠكن دي تيدق بوليه دبونوه عاقبة علمو كبلڽ، دان اكو تيدق تاهو باڬايمان ماهو مموسنهكن علمو كبلڽ كتيک ايت، اكو ممبوات كڤوتوسن اونتوق دي دڤاسوڠ دان دسمبوڽيكن سهاج.
Sultan Mansur kunasihatkan untuk menguar-uarkan bahawa Jagat Suci telah tumbang dan terbunuh. 	 سلطان منصور كونصيحتكن اونتوق مڠوار-واركن بهاوا جاڬت سوچي تله تومبڠ دان تربونوه.
Menghilangkan semangat Indera Kayangan untuk meneruskan peperangan dan menghapuskan kepercayaan ramai berkenaan kesaktian Jagat Suci. 	 مڠهيلڠكن سماڠت ايندرا كايڠن اونتوق منروسكن ڤڤرڠن دان مڠهاڤوسكن كڤرچاياءن راماي بركناءن كسقتين جاڬت سوچي.
Nafas panjang berlumba-lumba keluar dari rongga Adiwaja. 	 نفس ڤنجڠ برلومبا-لومبا كلوار دري روڠݢ اديواج.
Aku sebenarnya sudah menjangka. 	 اكو سبنرڽ سوده منجڠک.
Lambat-laun Jagat Suci akan terbebas jua. 	 لمبت-لاءون جاڬت سوچي اكن تربيبس جوا.
Kerana itu, setelah beberapa tahun mendapat rawatan dan keadaanku semakin pulih, aku meminta restu Sultan Mansur untuk berhenti menjadi laksamana Semutar Putih. 	 كران ايت، ستله ببراڤ تاهون منداڤت راوتن دان كأداءنكو سماكين ڤوليه، اكو ممينتا رستو سلطان منصور اونتوق برهنتي منجادي لقسامان سموتر ڤوتيه.
Aku meminta izin baginda untuk mengembara mendalami ilmu agama dan persilatan sekitar sedekad lamanya. 	 اكو ممينتا ايذين بڬيندا اونتوق مڠمبارا مندالمي علمو اڬام دان ڤرسيلتن سكيتر سديكد لاماڽ.
Sampai aku bertawaf di Kaabah, kembara menghayati alam dan meneliti kehidupan yang lebih luas. 	 سمڤاي اكو برتاوف دكعبه، كمبارا مڠحياتي عالم دان منليتي كهيدوڤن يڠ لبيه لواس.
Setelah itu aku kembali, dan mula meminta Sultan Mansur menghantarkan kepadaku pemuda-pemuda yang dirasakan sesuai untuk dilatih menjadi pahlawan yang kelak mampu mendepani Jagat Suci. 	 ستله ايت اكو كمبالي، دان مولا ممينتا سلطان منصور مڠهنتركن كڤدكو ڤمودا٢ يڠ دراساكن سسواي اونتوق دلاتيه منجادي ڤهلاون يڠ كلق ممڤو مندڤني جاڬت سوچي.
Dia terangguk-angguk. 	 دي تراڠڬوق-اڠڬوق.
Adiwaja sebenarnya jarang bercerita akan kisah silamnya. 	 اديواج سبنرڽ جارڠ برچريتا اكن قيصه سيلمڽ.
Kali ini, gurunya bagai meluahkan segala-gala. 	 كالي اين، ڬوروڽ باڬاي ملوهكن سڬالا-ڬالا.
Mungkinkah kerana pertapaannya telah sampai ke penghujung?  Banyak pemuda dihantar, tetapi aku tidak berkenan akan mereka. 	 موڠكينكه كران ڤرتاڤاءنڽ تله سمڤاي كڤڠهوجوڠ؟  باڽق ڤمودا دهنتر، تتاڤي اكو تيدق بركنن اكن مريک.
Akhirnya, aku menerima anakanda tuanku sendiri, Alauddin. 	 اخيرڽ، اكو منريما انقندا توانكو سنديري، علاءالدين.
Seorang budak yang soleh, lahir dari isterinya yang ketiga, amat dikasihi Tuanku Sultan. 	 سأورڠ بودق يڠ صالح، لاهير دري استريڽ يڠ كتيݢ، امت دكاسيهي توانكو سلطان.
Lima tahun kemudian, aku menerima Tuha dan Jebat, dua orang budak yang dikatakan setanding dengan laksamana-laksamana Semutar Putih ketika itu. 	 ليم تاهون كمودين، اكو منريما توها دان جبت، دوا اورڠ بودق يڠ دكاتاكن ستنديڠ دڠن لقسامان٢ سموتر ڤوتيه كتيک ايت.
Sepuluh tahun kemudian, Jagat Suci terbebas, dan aku pula diterima olehmu, guru. 	 سڤولوه تاهون كمودين، جاڬت سوچي تربيبس، دان اكو ڤولا دتريما اوليهمو، ڬورو.
Dan engkau menjadi anak muridku yang benar-benar aku latih sehingga ke akhirnya. 	 دان اڠكاو منجادي انق موريدكو يڠ بنر٢ اكو لاتيه سهيڠݢ كأخيرڽ.
Tidak seperti Alauddin yang meninggalkan segala demi mengejar apa yang dikatakan sebagai peringkat tertinggi olehnya. 	 تيدق سڤرتي علاءالدين يڠ منيڠڬلكن سڬالا دمي مڠجر اڤ يڠ دكاتاكن سباڬاي ڤريڠكت ترتيڠڬي اوليهڽ.
Adiwaja menggeleng perlahan. 	 اديواج مڠڬيليڠ ڤرلاهن.
Jelas daripada hembusan nafasnya, ada calitan kekecewaan terhadap peristiwa itu. 	 جلس درڤد همبوسن نفسڽ، اد چاليتن ككچيواءن ترهادڤ ڤريستيوا ايت.
Mungkin di sana terletak salahku jua. 	 موڠكين دسان ترلتق سالهكو جوا.
Aku bukanlah sempurna. 	 اكو بوكنله سمڤورنا.
Seiring mendidik kalian, aku juga terus belajar dan belajar. 	 سإيريڠ منديديق كالين، اكو جوݢ تروس بلاجر دان بلاجر.
Kemudian Tuha dan Jebat menyahut lantikan Sultan Mansur. 	 كمودين توها دان جبت مڽاهوت لانتيقن سلطان منصور.
Tinggallah aku bersamamu. 	 تيڠڬلله اكو برساممو.
Engkau hakikatnya akan menjadi kunci kepada perjuangan ini. 	 اڠكاو حقيقتڽ اكن منجادي كونچي كڤد ڤرجواڠن اين.
Kerana itu, engkau perlu lebih menjaga dirimu, hatimu. 	 كران ايت، اڠكاو ڤرلو لبيه منجاݢ ديريمو، هاتيمو.
Jadilah orang yang bersih. 	 جاديله اورڠ يڠ برسيه.
Segala ajaran guru akan sentiasa terpahat dalam jiwaku. 	 سڬالا اجرن ڬورو اكن سنتياس ترڤاهت دالم جيواكو.
Lakukan lebih daripada itu. 	 لاكوكن لبيه درڤد ايت.
Buang namamu buat sementara. 	 بواڠ ناممو بوات سمنتارا.
Dua keningnya terangkat. 	 دوا كنيڠڽ تراڠكت.
Buang namaku?  Biarlah engkau bergerak di atas jalan perjuangan ini bukan untuk diri sendiri hatta sekelumit. 	 بواڠ نامکو؟  بيارله اڠكاو برڬرق دأتس جالن ڤرجواڠن اين بوكن اونتوق ديري سنديري حتى سكلوميت.
Bukan kerana dendam. 	 بوكن كران دندم.
Bukan kerana nama. 	 بوكن كران نام.
Tetapi benar-benar bersihlah niatmu untuk membebaskan tanah ini daripada cengkaman dan anasir Jagat Suci. 	 تتاڤي بنر٢ برسيهله نيتمو اونتوق ممبيبسكن تانه اين درڤد چڠكمن دان عناصير جاڬت سوچي.
Maka nama apa yang perlu aku ambil, guru?  Bermula hari ini, engkau tanpa nama. 	 مک نام اڤ يڠ ڤرلو اكو امبيل، ڬورو؟  برمولا هاري اين، اڠكاو تنڤا نام.
Tanpa nama?  Ya. 	 تنڤا نام؟  يا.
Apabila ada yang bertanya engkau siapa, engkau nyatakan bahawa namamu tidak penting. 	 اڤابيلا اد يڠ برتاڽ اڠكاو سياڤا، اڠكاو ڽاتكن بهاوا ناممو تيدق ڤنتيڠ.
Jangan sekali-kali engkau beritahu namamu. 	 جاڠن سكالي-كالي اڠكاو بريتاهو ناممو.
Lidahnya jadi kelu. 	 ليدهڽ جادي كلو.
Engkau tidak lagi  berjuang untuk dirimu, maka namamu tidak lagi penting. 	 اڠكاو تيدق لاڬي برجواڠ اونتوق ديريمو، مک ناممو تيدق لاڬي ڤنتيڠ.
Biarlah saat ada yang memuji, mereka tidak menyebut namamu. 	 بيارله ساعت اد يڠ مموجي، مريک تيدق مڽبوت ناممو.
Biarlah kalau ada yang membenci dan mahu menghantar ancaman kepadamu, bukan namamu yang mereka sebut. 	 بيارله كالاو اد يڠ ممبنچي دان ماهو مڠهنتر انچمن كڤدمو، بوكن ناممو يڠ مريک سبوت.
Engkau akan lebih terjaga. 	 اڠكاو اكن لبيه ترجاݢ.
Percayalah. 	 ڤرچايله.
Saranan guru akan aku turuti. 	 سارنان ڬورو اكن اكو توروتي.
Bagus!  Maka, apa selepas ini guru?  Selepas ini kita Solat Zuhur. 	 باڬوس!  مک، اڤ سلڤس اين ڬورو؟  سلڤس اين كيت صلاة ظهر.
Waktunya sudah masuk. 	 وقتوڽ سوده ماسوق.
Mereka berdua ketawa bersama. 	 مريک بردوا كتاوا برسام.
Dia tahu gurunya maklum bahawa bukan itu maksud soalannya. 	 دي تاهو ڬوروڽ معلوم بهاوا بوكن ايت مقصود سوءالنڽ.
Selepas ini, hendaklah engkau mengembara. 	 سلڤس اين، هندقله اڠكاو مڠمبارا.
Saksikan keadaan Tanah Semenanjung ini. 	 سقسيكن كأداءن تانه سمننجوڠ اين.
Perhatikan gerak-geri Jagat Suci dan kekuatan kerajaannya. 	 ڤرهاتيكن ڬرق-ڬري جاڬت سوچي دان كقواتن كراجاءنڽ.
Teliti kerosakan yang dibawanya. 	 تليتي كروسقن يڠ دباواڽ.
Berikan untuk dirimu 36 purnama. 	 بريكن اونتوق ديريمو 36 ڤورنام.
Kemudian engkau pergilah ke Istana Semutar Putih, bawakan penemuan-penemuanmu kepada Tun Nirmala, Tuha dan Jebat. 	 كمودين اڠكاو ڤرڬيله كأيستان سموتر ڤوتيه، باواكن ڤنموان-ڤنموانمو كڤد تون نيرمالا، توها دان جبت.
Rancanglah untuk kemenangan. 	 رانچڠله اونتوق كمنڠن.
Sepanjang kembaraku, aku hanya memerhati?  Bantulah sesiapa yang susah, yang memerlukan bantuan. 	 سڤنجڠ كمبراكو، اكو هاڽ ممرهاتي؟  بنتوله سسياڤا يڠ سوسه، يڠ ممرلوكن بنتوان.
Tetapi sehingga engkau menamatkan 36 purnama kelanamu, jangan engkau berbuat apa-apa yang mampu menyebabkan Jagat Suci sedar akan kehadiranmu. 	 تتاڤي سهيڠݢ اڠكاو منمتكن 36 ڤورنام كلانمو، جاڠن اڠكاو بربوات اڤ٢ يڠ ممڤو مڽببكن جاڬت سوچي سدر اكن كحاضيرنمو.
Selepas 36 purnama?  Dengarlah rancangan Tun Nirmala, berbincanglah bersama dia, Tuha dan Jebat. 	 سلڤس 36 ڤورنام؟  دڠرله رانچڠن تون نيرمالا، بربينچڠله برسام دي، توها دان جبت.
Jika ketika itu sudah tiba masanya untuk engkau menyerang kerajaan Jagat Suci, maka laksanakanlah. 	 جک كتيک ايت سوده تيبا ماسڽ اونتوق اڠكاو مڽرڠ كراجاءن جاڬت سوچي، مک لقسانكنله.
Bermakna waktu untuk Jagat Suci tumbang sudah tidak lama lagi. 	 برمعنا وقتو اونتوق جاڬت سوچي تومبڠ سوده تيدق لاما لاڬي.
Dia tersenyum lebar. 	 دي ترسڽوم ليبر.
Jangan biarkan rasa bangga dan terlebih yakin menyelinap masuk ke dalam jiwamu. 	 جاڠن بياركن راس بڠݢ دان ترلبيه يقين مڽلينڤ ماسوق كدالم جيوامو.
Gurunya melagakan bahu ke dadanya. 	 ڬوروڽ ملاڬاكن باهو كداداڽ.
Sentiasalah merendah diri, dan kembalikan segalanya kepada Allah. 	 سنتياسله مرنده ديري، دان كمباليكن سڬالاڽ كڤد الله.
Engkau akan sangat-sangat bergantung kepada-Nya. 	 اڠكاو اكن ساڠت٢ برڬنتوڠ كڤدڽ.
Jangan sekali-kali engkau pandang rendah terhadap Jagat Suci. 	 جاڠن سكالي-كالي اڠكاو ڤندڠ رنده ترهادڤ جاڬت سوچي.
Baik, guru. 	 باءيق، ڬورو.
Bagaimana sekiranya aku berhadapan sesuatu yang langsung tidak dapat aku selesaikan?  Sekiranya umurku masih panjang ketika itu, kembalilah ke sini bertemu denganku. 	 باڬايمان سكيراڽ اكو برهادڤن سسواتو يڠ لڠسوڠ تيدق داڤت اكو سلسايكن؟  سكيراڽ عموركو ماسيه ڤنجڠ كتيک ايت، كمباليله كسيني برتمو دڠنكو.
Dia tersenyum lebar. 	 دي ترسڽوم ليبر.
Kenangan-kenangan menyapa ingatan, sedang langkahan tetap diteruskan. 	 كنڠن٢ مڽاڤا ايڠتن، سدڠ لڠكهن تتڤ دتروسكن.
Lima tahun mengembara, ini kali pertama dia kembali ke sini. 	 ليم تاهون مڠمبارا، اين كالي ڤرتام دي كمبالي كسيني.
Menyambut tawaran yang dicadangkan. 	 مڽمبوت تاورن يڠ دچادڠكن.
Apabila keadaan sudah sampai ke tahap ini, Nirnama tidak melihat ada cara lain selain perlu melibatkan gurunya. 	 اڤابيلا كأداءن سوده سمڤاي كتاهڤ اين، نيرنام تيدق مليهت اد چارا لاءين سلاءين ڤرلو مليبتكن ڬوروڽ.
Jauh di dalam hati, dia berharap kehadiran Adiwaja kelak akan membuka mata Tuha untuk kembali ke jalan kebenaran. 	 جاءوه ددالم هاتي، دي برهارڤ كحاضيرن اديواج كلق اكن ممبوک مات توها اونتوق كمبالي كجالن كبنرن.
Nirnama amat berharap kakandanya itu masih punya iman di dalam hati. 	 نيرنام امت برهارڤ ككنداڽ ايت ماسيه ڤوڽا ايمان ددالم هاتي.
Jika tidak, maka tidak dapat tidak, Nirnama perlu berhadapan dengan Tuha. 	 جک تيدق، مک تيدق داڤت تيدق، نيرنام ڤرلو برهادڤن دڠن توها.
Sesuatu yang berat untuk dia laksanakan. 	 سسواتو يڠ برت اونتوق دي لقسانكن.
Tidak sebelum dia berusaha semampunya untuk mengelak keadaan tersebut. 	 تيدق سبلوم دي براوسها سممڤوڽ اونتوق مڠيلق كأداءن ترسبوت.
Sehingga sekarang, hatinya masih mempersoalkan sebab yang membuatkan Tuha berubah sehingga tersasar sedemikian rupa. 	 سهيڠݢ سكارڠ،هاتيڽ ماسيه ممڤرسوءالكن سبب يڠ ممبواتكن توها براوبه سهيڠݢ ترساسر سدميكين روڤا.
Ah, dia sendiri tidak benar-benar tahu akan apa ujian yang sedang bertarung di dalam sanubari Tuha. 	 اه، دي سنديري تيدق بنر٢ تاهو اكن اڤ اوجين يڠ سدڠ برتاروڠ ددالم صنوباري توها.
Nirnama cepat-cepat menegur jiwanya agar tidak memandang rendah pada kakandanya itu. 	 نيرنام چڤت٢ منڬور جيواڽ اڬر تيدق ممندڠ رنده ڤد ككنداڽ ايت.
Dia tidak mahu terjerumus ke dalam perangkap syaitan yang licik!  Dia pun hakikatnya mempunyai pertarungan jiwa yang tersendiri. 	 دي تيدق ماهو ترجروموس كدالم ڤرڠكڤ شيطان يڠ ليچيق!  دي ڤون حقيقتڽ ممڤوڽاءي ڤرتاروڠن جيوا يڠ ترسنديري.
Nirnama. 	 نيرنام.
Gelaran itu dilaung seseorang, membuatkan kakinya berhenti melangkah. 	 ڬلرن ايت دلاءوڠ سساورڠ، ممبواتكن كاكيڽ برهنتي ملڠكه.
Perlahan-lahan dia menoleh ke belakang. 	 ڤرلاهن-لاهن دي منوليه كبلاكڠ.
Cendana sedang berlari-lari anak ke arahnya. 	 چندانا سدڠ برلاري-لاري انق كأرهڽ.
Apakah kita akan bertemu lagi?  Insya-Allah, aku akan kembali. 	 اڤاكه كيت اكن برتمو لاڬي؟  إن شاء الله، اكو اكن كمبالي.
Tetapi aku berkemungkinan gugur di medan perang sebelum engkau kembali. 	 تتاڤي اكو بركموڠكينن ڬوڬور دميدن ڤرڠ سبلوم اڠكاو كمبالي.
Nirnama tidak dapat memberikan reaksi terhadap penyataan itu. 	 نيرنام تيدق داڤت ممبريكن رياكسي ترهادڤ ڤڽاتاءن ايت.
Hanya pandangan redupnya kekal bertaut pada wajah jelita Cendana. 	 هاڽ ڤندڠن ردوڤڽ ككل برتاءوت ڤد واجه جيليتا چندانا.
Tidak dilarikan lagi matanya. 	 تيدق دلاريكن لاڬي ماتڽ.
Bagaimana jika ini pertemuan terakhir mereka?  Cik Cendana srikandi hebat. 	 باڬايمان جک اين ڤرتموان تراخير مريک؟  چيق چندانا سريكندي هيبت.
Yakinlah dengan kekuatanmu. 	 يقينله دڠن كقواتنمو.
Berusahalah sehingga batas kemampuanmu. 	 براوسهاله سهيڠݢ باتس كممڤوانمو.
Sambil itu, teruskanlah bertawakkal kepada Allah. 	 سمبيل ايت، تروسكنله برتوكل كڤد الله.
Inilah masa sebenar untuk Cik Cendana membuktikan dirimu. 	 اينله ماس سبنر اونتوق چيق چندانا ممبوقتيكن ديريمو.
Cendana tersenyum. 	 چندانا ترسڽوم.
Bibirnya menipis. 	 بيبيرڽ منيڤيس.
Kejelitaannya bagai berganda. 	 كجليتاءنڽ باڬاي برڬندا.
Hati Nirnama terusik, sehingga dia mengalihkan pandangan ke arah lain. 	 هاتي نيرنام تراوسيق، سهيڠݢ دي مڠاليهكن ڤندڠن كأره لاءين.
Apakah engkau mahu berkelana hanya dengan berjalan kaki? Apakah tempat yang engkau tuju itu tidak jauh dari sini?  Dengan perjalanan biasa, mungkin memakan masa seminggu dua. 	 اڤاكه اڠكاو ماهو بركلان هاڽ دڠن برجالن كاكي؟ اڤاكه تمڤت يڠ اڠكاو توجو ايت تيدق جاءوه دري سيني؟  دڠن ڤرجالنن بياسا، موڠكين مماكن ماس سميڠڬو دوا.
Mata Cendana dilihat terbeliak. 	 مات چندانا دليهت تربلياق.
Jadi mengapa engkau menyatakan hanya akan berkelana dua hingga tiga hari?  Aku akan meminta kepada Allah agar Dia memendekkan perjalanan ini untukku. 	 جادي مڠاڤ اڠكاو مڽاتاكن هاڽ اكن بركلان دوا هيڠݢ تيݢ هاري؟  اكو اكن ممينتا كڤد الله اڬر دي ممينديقكن ڤرجالنن اين اونتوقكو.
Cendana terpana. 	 چندانا ترڤان.
Nirnama hanya tersenyum. 	 نيرنام هاڽ ترسڽوم.
Tidak memberikan penjelasan lanjut. 	 تيدق ممبريكن ڤنجلسن لنجوت.
Cik Cendana, jagalah Nadim dengan baik. 	 چيق چندانا، جاڬله نديم دڠن باءيق.
Buatlah apa yang termampu dalam kudratmu untuk mempertahankan Semutar Putih ini. 	 بواتله اڤ يڠ ترممڤو دالم قدرتمو اونتوق ممڤرتاهنكن سموتر ڤوتيه اين.
Insya-Allah, panjang umur, kita akan kembali bertemu. 	 إن شاء الله، ڤنجڠ عمور، كيت اكن كمبالي برتمو.
Nirnama kemudian berpaling. 	 نيرنام كمودين برڤاليڠ.
Nirnama, apakah sekiranya segala ini selesai, engkau berminat untuk hidup bersamaku?  Langkahannya mati. 	 نيرنام، اڤاكه سكيراڽ سڬالا اين سلساي، اڠكاو برمينت اونتوق هيدوڤ برسامکو؟  لڠكهنڽ ماتي.
Terus dia berpaling. 	 تروس دي برڤاليڠ.
Cendana sedang menekur bumi. 	 چندانا سدڠ منكور بومي.
Hidup bersama-samamu?  Cendana kelihatan teragak-agak mengangguk. 	 هيدوڤ برساما-ساممو؟  چندانا كليهتن تراڬق-اڬق مڠڠڬوق.
Nirnama terpana. 	 نيرنام ترڤان.
Perbualan itu berputar semula di dalam kepalanya. 	 ڤربوالن ايت برڤوتر سمولا ددالم كڤالاڽ.
Cendana telah ditinggalkan tanpa jawapan. 	 چندانا تله دتيڠڬلكن تنڤا جواڤن.
Tergesa-gesa dia memberi salam perpisahan sebelum meninggalkan srikandi itu. 	 ترڬسا-ڬسا دي ممبري سلام ڤرڤيسهن سبلوم منيڠڬلكن سريكندي ايت.
Ketika ini, barulah dia tersedar betapa dia tidak pernah memikirkan untuk berumah tangga. 	 كتيک اين، باروله دي ترسدر بتاڤ دي تيدق ڤرنه مميكيركن اونتوق برومه تڠݢ.
Hidupnya telah terlorong di atas jalan perjuangan dengan matlamat untuk membebaskan Tanah Semenanjung daripada cengkaman Jagat Suci. 	 هيدوڤڽ تله ترلوروڠ دأتس جالن ڤرجواڠن دڠن متلامت اونتوق ممبيبسكن تانه سمننجوڠ درڤد چڠكمن جاڬت سوچي.
Langsung tidak terfikir untuk membina kehidupan buat diri sendiri. 	 لڠسوڠ تيدق ترفيكير اونتوق ممبينا كهيدوڤن بوات ديري سنديري.
Tetapi tidak dapat dia nafikan, semenjak Nadim dan Cendana hadir dalam hidupnya, terasa suatu kelainan. 	 تتاڤي تيدق داڤت دي نافيكن، سمنجق نديم دان چندانا حاضير دالم هيدوڤڽ، تراس سواتو كلاءينن.
Dia telah biasa berkelana seorang diri. 	 دي تله بياسا بركلان سأورڠ ديري.
Bersendirian punya kelebihan tersendiri. 	 برسنديرين ڤوڽا كلبيهن ترسنديري.
Jiwanya lebih tenang, jauh daripada sebarang ketergelinciran, dan dia lebih mudah untuk bermunajat kepada Allah dengan seikhlas hati. 	 جيواڽ لبيه تنڠ، جاءوه درڤد سبارڠ كترڬلينچيرن، دان دي لبيه موده اونتوق برمناجت كڤد الله دڠن سإخلاص هاتي.
Punya teman perjalanan membuatkan jiwanya berbolak-balik. 	 ڤوڽا تمن ڤرجالنن ممبواتكن جيواڽ بربولق-باليق.
Apatah lagi salah satu temannya ialah seorang perempuan, yang kecantikannya mengusik hati. 	 اڤاته لاڬي ساله ساتو تمنڽ اياله سأورڠ ڤرمڤوان، يڠ كچنتيقكنڽ مڠوسيق هاتي.
Namun, kehadiran Nadim dan Cendana juga membuatkan dia merasai sesuatu yang telah lama tidak dirasainya. 	 نامون، كحاضيرن نديم دان چندانا جوݢ ممبواتكن دي مراساءي سسواتو يڠ تله لاما تيدق دراساءيڽ.
Bahagia. 	 بهاڬيا.
Terasa seperti kembali mempunyai keluarga yang lengkap. 	 تراس سڤرتي كمبالي ممڤوڽاءي كلوارݢ يڠ لڠكڤ.
Perjalanannya tidak lagi sunyi dan hanya ditemani suara sendiri. 	 ڤرجالننڽ تيدق لاڬي سوڽي دان هاڽ دتماني سوارا سنديري.
Tetapi disulam canda jenaka Nadim, senyuman manis Cendana dan kadangkala, ulah antara mereka berdua. 	 تتاڤي دسولم چندا جناک نديم، سڽومن مانيس چندانا دان كادڠكالا، اوله انتارا مريک بردوا.
Hatinya bagai didakap damai dengan suasana itu. 	 هاتيڽ باڬاي دداكڤ داماي دڠن سواسان ايت.
Walau belum cukup sehari meninggalkan mereka, dia sudah merindui itu semua. 	 والاو بلوم چوكوڤ سهاري منيڠڬلكن مريک، دي سوده مريندوءي ايت سموا.
Apakah dia patut berkeluarga? Apakah perasaannya kepada Cendana wajar dilayan? Apakah kesenangan ini patut dikejar? Tidakkah semua ini akan membuatkan tumpuannya berbelah bahagi?  Pantaskah dia mengejar semua itu sedang nasib perjuangan ini pun belum pasti? Saat perjuangan ini sedang teruji hebat dengan perpecahan dari dalam. 	 اڤاكه دي ڤاتوت بركلوارݢ؟ اڤاكه ڤراساءنڽ كڤد چندانا واجر دلاين؟ اڤاكه كسنڠن اين ڤاتوت دكجر؟ تيدقكه سموا اين اكن ممبواتكن تومڤوانڽ بربله بهاڬي؟  ڤانتسكه دي مڠجر سموا ايت سدڠ نصيب ڤرجواڠن اين ڤون بلوم ڤستي؟ ساعت ڤرجواڠن اين سدڠ تراوجي هيبت دڠن ڤرڤچاهن دري دالم.
Cendana pun, mungkin meluahkan soalan itu kerana merasakan bahawa mereka sedang berada pada kemuncak seteru. 	 چندانا ڤون، موڠكين ملواهكن سوءالن ايت كران مراساكن بهاوا مريک سدڠ براد ڤد كمونچق سترو.
Berkemungkinan besar mereka akan tewas dengan rempuhan Indera Kayangan tidak lama lagi. 	 بركموڠكينن بسر مريک اكن تيواس دڠن رمڤوهن ايندرا كايڠن تيدق لاما لاڬي.
Apakah itu sebab sebenar dia meluahkan pertanyaan tidak terjangka itu? Ikhlaskah perasaan wanita itu?  Nirnama tidak mengetahui. 	 اڤاكه ايت سبب سبنر دي ملواهكن ڤرتاڽاءن تيدق ترجڠک ايت؟  إخلاصكه ڤراساءن وانيتا ايت؟  نيرنام تيدق مڠتاهوءي.
Kepalanya sudah sarat dengan sikap Tuha, perintah Sultan Mahmud, dan perihal Puteri Gunung Ledang yang penuh tanda tanya. 	 كڤالاڽ سوده سارت دڠن سيكڤ توها، ڤرينته سلطان محمود، دان ڤريحال ڤوتري ڬونوڠ ليدڠ يڠ ڤنوه تندا تاڽ.
Tambah lagi, ancaman Indera Kayangan di sempadan. 	 تمبه لاڬي، انچمن ايندرا كايڠن دسمڤادن.
Kerana itu dia meminta izin untuk berkelana. 	 كران ايت دي ممينتا ايذين اونتوق بركلان.
Kembali ke tempat latihannya. 	 كمبالي كتمڤت لاتيهنڽ.
Puncak Tanpa Nama. 	 ڤونچق تنڤا نام.
Tempat Adiwaja tinggal dan bertapa. 	 تمڤت اديواج تيڠڬل دان برتاڤ.
Tempat itu rahsia dan hanya diketahui dia, Tuha, Jebat, Kasturi dan Adiwaja. 	 تمڤت ايت رهسيا دان هاڽ دكتاهوءي دي، توها، جبت، كستوري دان اديواج.
Juga Alauddin yang entah di mana. 	 جوݢ علاءالدين يڠ انته دمان.
Teratak Adiwaja itu berada di atas puncak Gunung Panti, salah satu gunung tinggi yang berada di selatan. 	 تراتق اديواج ايت براد دأتس ڤونچق ڬونوڠ ڤنتي، ساله ساتو ڬونوڠ تيڠڬي يڠ براد دسلاتن.
Perjalanan dari Istana Semutar Putih ke sana memakan masa seminggu. 	 ڤرجالنن دري ايستان سموتر ڤوتيه كسان مماكن ماس سميڠڬو.
Untuk mendaki ke puncak, memakan masa separuh hari. 	 اونتوق منداكي كڤونچق، مماكن ماس سڤاروه هاري.
Tetapi tidak bagi Nirnama. 	 تتاڤي تيدق باڬي نيرنام.
Dia tidak mengawal kelebihannya ini. 	 دي تيدق مڠاول كلبيهنڽ اين.
Lebih kepada pergantungan dan tawakkal yang tinggi kepada Allah, meminta dan berharap kepada-Nya bersama-sama tawassul dengan segala amal kebaikan yang pernah dilakukan. 	 لبيه كڤد ڤرڬنتوڠن دان توكل يڠ تيڠڬي كڤد الله، ممينتا دان برهارڤ كڤدڽ برساما-سام توسل دڠن سڬالا عمل كباءيقكن يڠ ڤرنه دلاكوكن.
Apabila berseorangan, hal ini lebih mudah dilakukan kerana tumpuan untuk mengikhlaskan hati itu tidak mempunyai gangguan. 	 اڤابيلا برسأورڠن، حال اين لبيه موده دلاكوكن كران تومڤوان اونتوق مڠإخلاصكن هاتي ايت تيدق ممڤوڽاءي ڬڠڬوان.
Masa dan tempat bagaikan dilipat pada setiap langkahan. 	 ماس دان تمڤت باڬايكن دليڤت ڤد ستياڤ لڠكهن.
Menjadikan waktu perjalanan lebih pendek dan jarak bukan lagi satu halangan. 	 منجاديكن وقتو ڤرجالنن لبيه ڤينديق دان جارق بوكن لاڬي ساتو هالڠن.
Apakah ini sihir? Dia berkerut dahi. 	 اڤاكه اين سيحير؟ دي بركروت داهي.
Adiwaja menggeleng. 	 اديواج مڠڬيليڠ.
Orang biasa memanggil ini karomah. 	 اورڠ بياسا ممڠڬيل اين كارومه.
Atau keramat. 	 اتاو كرامت.
Tetapi hakikatnya ini bukan kebolehan kita. 	 تتاڤي حقيقتڽ اين بوكن كبوليهن كيت.
Ini sepenuhnya kurniaan Allah subhanahu wa taala. 	 اين سڤنوهڽ كورنياءن الله سبحانه وتعالى.
Apabila kita berhajatkan kelebihan ini, perlu benar-benar mensucikan hati, berdoa dan berharap kepada bantuan-Nya. 	 اڤابيلا كيت برحاجتكن كلبيهن اين، ڤرلو بنر٢منسوچيكان هاتي، بردعاء دان برهارڤ كڤد بنتوانڽ.
Apakah Kakanda Tuha dan Kakanda Jebat punya kelebihan ini?  Mereka tidak berguru denganku selama engkau berguru denganku, Nirnama. 	 اڤاكه ككندا توها دان  ككندا جبت ڤوڽا كلبيهن اين؟  مريک تيدق برڬورو دڠنكو سلاما اڠكاو برڬورو دڠنكو، نيرنام.
Untuk kelanamu, ini kelebihan yang penting. 	 اونتوق كلانمو، اين كلبيهن يڠ ڤنتيڠ.
Apakah aku mampu?  Adiwaja tersenyum. 	 اڤاكه اكو ممڤو؟  اديواج ترسڽوم.
Engkau telah menewaskan kesumat dalam jiwa dan menggantikannya dengan niat murni sebuah perjuangan. 	 اڠكاو تله منيواسكن كسومت دالم جيوا دان مڠڬنتيكنڽ دڠن نية مورني سبواه ڤرجواڠن.
Sekiranya engkau terus membersihkan diri daripada dosa, dan menjaga keikhlasan jiwa, engkau akan mendapat bantuan Allah subhanahu wa taala, Nirnama. 	 سكيراڽ اڠكاو تروس ممبرسيهكن ديري درڤد دوسا، دان منجاݢ كإخلاصن جيوا، اڠكاو اكن منداڤت بنتوان الله سبحانه وتعالى، نيرنام.
Yakinlah. 	 يقينله.
Barangsiapa bertaqwa kepada Allah, akan diberikan untuknya jalan keluar dan akan diberikan rezeki dari arah yang tidak disangka-sangka. 	 بارڠسياڤا برتقوى كڤد الله، اكن دبريكن اونتوقڽ جالن كلوار دان اكن دبريكن رزقي دري اره يڠ تيدق دسڠک-سڠک.
Mulutnya terkumat-kamit dengan zikir. 	 مولوتڽ تركومت-كاميت دڠن ذيكير.
Menarik perhatian dirinya untuk tertumpu kepada Yang Satu. 	 مناريق ڤرهاتين ديريڽ اونتوق ترتومڤو كڤد يڠ ساتو.
Allah. 	 الله.
Sambil langkahan terus dihayun kakinya. 	 سمبيل لڠكهن تروس دهايون كاكيڽ.
Jika kita ada kebolehan ini, mengapa perlu berjalan kaki? Hanya bertapa, kita boleh sampai ke tempat yang kita suka. 	 جک كيت اد كبوليهن اين، مڠاڤ ڤرلو برجالن كاكي؟ هاڽ برتاڤ، كيت بوليه سمڤاي كتمڤت يڠ كيت سوک.
Dia tertawa. 	 دي ترتاوا.
Adiwaja tersengih dan menggeleng. 	 اديواج ترسڠيه دان مڠڬيليڠ.
Apakah tongkat Nabi Musa yang membelah Laut Merah?  Sudah semestinya tidak. 	 اڤاكه توڠكت نبي موسى يڠ ممبله لاءوت ميره؟  سوده سمستيڽ تيدق.
Allah lah yang membelah Laut Merah ketika itu. 	 الله له يڠ ممبله لاءوت ميره كتيک ايت.
Maka, mengapa Allah memerintahkan Nabi Musa memukul Laut Merah itu? Tidakkah Allah subhanahu wa taala yang Maha Berkuasa Atas Segala-galanya tidak mampu membelah laut itu secara terus?  Dia terdiam. 	 مک، مڠاڤ الله ممرينتهكن نبي موسى مموكول لاءوت ميره ايت؟ تيدقكه الله سبحانه وتعالى يڠ مها بركواس اتس سڬالا-ڬالاڽ تيدق ممڤو ممبله لاءوت ايت سچارا تروس؟  دي ترديام.
Sepanjang tinggal bersama Adiwaja, didikan agama bukan sekadar ibadah, tetapi juga ilmu pengetahuan. 	 سڤنجڠ تيڠڬل برسام اديواج، ديديقن اڬام بوكن سقدر عباده، تتاڤي جوݢ علمو ڤڠتاهوان.
Antara yang menjadi kebiasaan adalah ilmu sirah para nabi serta perjuangan mereka dan pengajaran daripadanya. 	 انتارا يڠ منجادي كبياساءن اداله علمو سيره ڤارا نبي سرتا ڤرجواڠن مريک دان ڤڠاجرن درڤدڽ.
Pukulan tongkat Nabi Musa adalah untuk Nabi Musa berusaha. 	 ڤوكولن توڠكت نبي موسى اداله اونتوق نبي موسى براوسها.
Laut terbelah adalah hasil yang Allah kurniakan hasil usaha tersebut. 	 لاءوت تربله اداله حاصيل يڠ الله كورنياكن حاصيل اوسها ترسبوت.
Demikianlah kita bangun, melangkah. 	 دمکينله كيت باڠون، ملڠكه.
Itu usaha kita. 	 ايت اوسها كيت.
Tawakkal kita kepada Allah ialah yakin bahawa Dia akan sampaikan kita ke tempat yang dituju. 	 توكل كيت كڤد الله اياله يقين بهاوا دي اكن سمڤايكن كيت كتمڤت يڠ دتوجو.
Aku kini lebih mengerti. 	 اكو كيني لبيه مڠرتي.
Bertawakkallah kepada Allah dengan cara yang betul. 	 برتوكلله كڤد الله دڠن چارا يڠ بتول.
Ini bekalan penting untuk perjalanan engkau kelak. 	 اين بكلن ڤنتيڠ اونتوق ڤرجالنن اڠكاو كلق.
Aku memahaminya, guru. 	 اكو ممهميڽ، ڬورو.
Telinganya menangkap kicauan unggas. 	 تليڠاڽ منڠكڤ كيچاوان اوڠڬس.
Hidungnya ditusuk bau yang berbeza. 	 هيدوڠڽ دتوسوق باءو يڠ بربيذا.
Bau yang lebih segar datang dari lantai bumi dan dedaunan yang melatarinya. 	 باءو يڠ لبيه سڬر داتڠ دري لنتاي بومي دان دداونن يڠ ملاتاريڽ.
Telinganya mula menangkap bunyi deburan air. 	 تليڠاڽ مولا منڠكڤ بوڽي دبورن اءير.
Kabus mula mengabui pandangan. 	 كابوس مولا مڠابوءي ڤندڠن.
Nirnama tersenyum. 	 نيرنام ترسڽوم.
Alhamdulillah. 	 الحمدللّه.
Perlahan-lahan dia meredah denai kecil yang amat dikenalinya. 	 ڤرلاهن-لاهن دي مرده دناي كچيل يڠ امت دكنليڽ.
Kemudian, kelihatan teratak yang menaunginya lebih dua dekad itu. 	 كمودين، كليهتن تراتق يڠ مناءوڠيڽ لبيه دوا ديكد ايت.
Senyumannya melebar. 	 سڽومنڽ مليبر.
Assalamu’alaikum, guru!  Dia semakin menghampiri teratak itu. 	 السلام عليكم، ڬورو!  دي سماكين مڠهمڤيري تراتق ايت.
Sudah lima tahun dia tidak kembali. 	 سوده ليم تاهون دي تيدق كمبالي.
Setelah beberapa ketika, tiada sesiapa menyahut. 	 ستله ببراڤ كتيک، تياد سسياڤا مڽاهوت.
Teratak itu sepi bagai tiada sesiapa di sini. 	 تراتق ايت سڤي باڬاي تياد سسياڤا دسيني.
Dahinya berkerut. 	 داهيڽ بركروت.
Assalamu’alaikum, guru!  Nirnama melangkah ke tangga teratak. 	 السلام عليكم، ڬورو!  نيرنام ملڠكه كتڠݢ تراتق.
Tetapi belum sempat kakinya memijak tangga pertama, dia dapat merasa akan perubahan dalam deruan angin. 	 تتاڤي بلوم سمڤت كاكيڽ مميجق تڠݢ ڤرتام، دي داڤت مراسا اكن ڤراوبهن دالم دروان اڠين.
Dia terus menunduk sambil memegang tanjak. 	 دي تروس منوندوق سمبيل ممڬڠ تنجق.
Satu sepakan menjamah udara di atas kepalanya. 	 ساتو سڤاقن منجامه اودارا دأتس كڤالاڽ.
Tanpa menoleh siapa yang menyerangnya, Nirnama terus mencampak tanjak itu ke belakang. 	 تنڤا منوليه سياڤا يڠ مڽرڠڽ، نيرنام تروس منچمڤق تنجق ايت كبلاكڠ.
Bunyi seretan kedengaran. 	 بوڽي سيريتن كدڠرن.
Barulah Nirnama berpaling. 	 باروله نيرنام برڤاليڠ.
Namun, baru sahaja dia menoleh, tanjak Lang Menyongong miliknya telah dikembalikan. 	 نامون، بارو سهاج دي منوليه، تنجق لڠ مڽوڠوڠ ميليقڽ تله دكمباليكن.
Berputar-putar deras penuh daya untuk merempuh tubuhnya. 	 برڤوتر-ڤوتر درس ڤنوه داي اونتوق مرمڤوه توبوهڽ.
Nirnama tangkas menyambut tanjak itu dengan penuh berseni. 	 نيرنام تڠكس مڽمبوت تنجق ايت دڠن ڤنوه برسني.
Mengambil daya yang dihantar, memutarkan tubuh bagi mengurangkan daya tersebut, sebelum memasukkan tangan ke lubang tanjak, membuatkan tanjak itu berpusing-pusing mengelilingi lengan sehingga haus dayanya. 	 مڠمبيل داي يڠ دهنتر، مموتركن توبوه باڬي مڠورڠكن داي ترسبوت، سبلوم مماسوقكن تاڠن كلوبڠ تنجق، ممبواتكن تنجق ايت برڤوسيڠ-ڤوسيڠ مڠليليڠي لڠن سهيڠݢ هاءوس دايڽ.
Kabus di hadapannya bagai menyisih ke tepi. 	 كابوس دهادڤنڽ باڬاي مڽيسيه كتڤي.
Muncul Adiwaja yang meluru dengan tendangan. 	 مونچول اديواج يڠ ملورو دڠن تندڠن.
Nirnama menyendeng ke tepi. 	 نيرنام مڽينديڠ كتڤي.
Adiwaja mendarat, dan menyusuli serangannya dengan satu lagi tendangan. 	 اديواج مندارت، دان مڽوسولي سرڠنڽ دڠن ساتو لاڬي تندڠن.
Nirnama mengelak tendangan itu dengan menjarakkan dagunya seinci dari telapak kaki Adiwaja. 	 نيرنام مڠيلق تندڠن ايت دڠن منجارقكن داڬوڽ سإينچي دري تلڤق كاكي اديواج.
Adiwaja melibas lengan bajunya. 	 اديواج مليبس لڠن باجوڽ.
Nirnama menyendengkan tubuh, mengelak lagi. 	 نيرنام مڽينديڠكن توبوه، مڠيلق لاڬي.
Kiri dan kanan. 	 كيري دان كانن.
Sepakan dari kaki kanan Adiwaja pula menyusul. 	 سڤاقن دري كاكي كانن اديواج ڤولا مڽوسول.
Untuk serangan ini, Nirnama menyambut tetapi kakinya digerakkan juga ke kanan, menyebabkan daya tendangan Adiwaja bagai diserap, sebelum Nirnama melepaskan kembali daya tersebut, membuatkan kaki Adiwaja bagaikan tercampak ke arah berlawanan, membawa tubuhnya berputar. 	 اونتوق سرڠن اين، نيرنام مڽمبوت تتاڤي كاكيڽ دڬرقكن جوݢ ككانن، مڽببكن داي تندڠن اديواج باڬاي دسراڤ، سبلوم نيرنام ملڤسكن كمبالي داي ترسبوت، ممبواتكن كاكي اديواج باڬايكن ترچمڤق كأره برلاونن، ممباوا توبوهڽ برڤوتر.
Gurunya tidak berhenti di situ. 	 ڬوروڽ تيدق برهنتي دسيتو.
Seiring putaran tubuh, kaki kirinya pula menyusul, berpusing untuk mendarat ke wajah Nirnama. 	 سإيريڠ ڤوترن توبوه، كاكي كيريڽ ڤولا مڽوسول، برڤوسيڠ اونتوق مندارت كواجه نيرنام.
Mujur Nirnama bergerak seperti angin, mengelak dengan begitu tangkas, menyebabkan tendangan itu hanya menjamah udara. 	 موجور نيرنام برڬرق سڤرتي اڠين، مڠيلق دڠن بڬيتو تڠكس، مڽببكن تندڠن ايت هاڽ منجامه اودارا.
Mengambil peluang Adiwaja yang terdedah di tengah-tengah udara, Nirnama bergerak ke hadapan dan melancarkan serangan dengan dua telapak tangan. 	 مڠمبيل ڤلواڠ اديواج يڠ تردده دتڠه-تڠه اودارا، نيرنام برڬرق كهادڤن دان ملنچركن سرڠن دڠن دوا تلڤق تاڠن.
Angin menderu menyerbu dari belakang tubuhnya, bagai dibawa ke hadapan seiring tolakan tersebut, menyebabkan Adiwaja terus melayang ke belakang. 	 اڠين مندرو مڽربو دري بلاكڠ توبوهڽ، باڬاي دباوا كهادڤن سإيريڠ تولكن ترسبوت، مڽببكن اديواج تروس ملايڠ كبلاكڠ.
Mujur dia cekap menyeimbangkan diri, dan tetap menjejak bumi dengan kedua-dua belah kaki. 	 موجور دي چكڤ مڽايمبڠكن ديري، دان تتڤ منججق بومي دڠن كدوا-دوا بله كاكي.
Tetapi tetap terseret buat beberapa depa lagi. 	 تتاڤي تتڤ ترسيريت بوات ببراڤ دڤا لاڬي.
Nirnama tidak menyambung serangan. 	 نيرنام تيدق مڽمبوڠ سرڠن.
Dia memerhatikan gurunya itu. 	 دي ممرهاتيكن ڬوروڽ ايت.
Adiwaja kemudian mengangkat wajah. 	 اديواج كمودين مڠڠكت واجه.
Senyuman jelas terukir pada bibir. 	 سڽومن جلس تراوكير ڤد بيبير.
Waalaikumussalam, Nirnama. 	 وعليكم السلام، نيرنام.
Itu gelaranmu sekarang bukan?   Dia membalas senyuman gurunya. 	 ايت ڬلرنمو سكارڠ بوكن؟  دي ممبالس سڽومن ڬوروڽ.
Aku mengikuti nasihatmu guru, dan akhirnya orang ramai mula menggelarku begitu. 	 اكو مڠيكوتي نصيحتمو ڬورو، دان اخيرڽ اورڠ راماي مولا مڠڬلركو بڬيتو.
Nirnama. 	 نيرنام.
Tanpa nama. 	 تنڤا نام.
Kelanamu telah memperhebatkan seni tarungmu. 	 كلانمو تله ممڤرهيبتكن سني تاروڠمو.
Adiwaja tersengih sedang kepalanya tepat tertala ke arah Nirnama. 	 اديواج ترسڠيه سدڠ كڤالاڽ تڤت ترتالا كأره نيرنام.
Nirnama tersenyum lebar. 	 نيرنام ترسڽوم ليبر.
Ada rasa bangga menyusup saat kekuatannya diiktiraf guru yang dihormati. 	 اد راس بڠݢ مڽوسوڤ ساعت كقواتنڽ دإعتراف ڬورو يڠ دحرمتي.
Pantas istighfar membuntuti. 	 ڤانتس استغفر ممبونتوتي.
Allah jualah pemilik segala kehebatan. 	 الله جواله ڤميليق سڬالا كهيبتن.
Wajah Adiwaja berubah menjadi lebih ceria saat mendengar jawapan itu. 	 واجه اديواج براوبه منجادي لبيه چريا ساعت مندڠر جواڤن ايت.
Engkau berada di atas jalan yang betul. 	 اڠكاو براد دأتس جالن يڠ بتول.
Teh panas dihidangkan. 	 تيه ڤانس دهيدڠكن.
Nirnama membantu Adiwaja menyediakannya. 	 نيرنام ممبنتو اديواج مڽدياكنڽ.
Dia sudah terbiasa berkhidmat kepada Adiwaja sepanjang berada di sini. 	 دي سوده تربياسا برخدمت كڤد اديواج سڤنجڠ براد دسيني.
Memasak, mencuci pakaian, bercucuk tanaman, menebang pokok, membersihkan semak samun, memburu binatang, dan kerja-kerja harian lain. 	 مماسق، منچوچي ڤاكاين، برچوچوق تانمن، منبڠ ڤوكوق، ممبرسيهكن سيمق سامون، ممبورو بيناتڠ، دان كرجا٢ هارين لاءين.
Semuanya dilakukan oleh Nirnama. 	 سمواڽ دلاكوكن اوليه نيرنام.
Asalnya sebagai latihan tanpa sedar, tetapi kemudian menjadi kebiasaan harian. 	 اصلڽ سباڬاي لاتيهن تنڤا سدر، تتاڤي كمودين منجادي كبياساءن هارين.
Tanpa Nirnama, Adiwaja pun mampu mengusahakan semua itu sendiri. 	 تنڤا نيرنام، اديواج ڤون ممڤو مڠوسهاكن سموا ايت سنديري.
Walau tidak bertangan dan buta, Adiwaja sering dilihat lebih celik dan lincah berbanding orang yang sempurna pancaindera. 	 والاو تيدق برتاڠن دان بوتا، اديواج سريڠ دليهت لبيه چليق دان لينچه بربنديڠ اورڠ يڠ سمڤورنا ڤنچاإيندرا.
Sebelum kehadiran anak-anak muridnya, Adiwaja sendiri telah hidup bersendirian, mengembara sampai ke Makkah, dalam keadaan kudung dan buta. 	 سبلوم كحاضيرن انق٢ موريدڽ، اديواج سنديري تله هيدوڤ برسنديرين، مڠمبارا سمڤاي كمکه، دالم كأداءن كودوڠ دان بوتا.
Hasil pengembaraannya itulah ilmu agama Adiwaja bertambah mendalam, dan ilmu persilatannya meningkat beberapa kali ganda. 	 حاصيل ڤڠمباراءنڽ ايتله علمو اڬام اديواج برتمبه مندالم، دان علمو ڤرسيلتنڽ منيڠكت ببراڤ كالي ڬندا.
Dia juga berjaya menghayati kelebihan keadaannya yang serba kekurangan, mengubah keadaan tersebute menjadi kelebihan. 	 دي جوݢ برجاي مڠحياتي كلبيهن كأداءنڽ يڠ سربا ككوراڠن، مڠوبه كأداءن ترسبوت منجادي كلبيهن.
Bagaimana menggunakan kaki semula untuk memasak dan membasuh pakaian lima tahun ini guru? Nirnama berseloroh. 	 باڬايمان مڠڬوناكن كاكي سمولا اونتوق مماسق دان ممباسوه ڤاكاين  ليم تاهون اين ڬورو؟ نيرنام برسلوروه.
Adiwaja ketawa kecil. 	 اديواج كتاوا كچيل.
Mencabar. 	 منچابر.
Tetapi aku sudah biasa dan mampu. 	 تتاڤي اكو سوده بياسا دان ممڤو.
Tinggal tidak dapat dinafikan, aku merindui khidmatmu Nirnama. 	 تيڠڬل تيدق داڤت دنافيكن، اكو مريندوءي خدمتمو نيرنام.
Nirnama tersenyum nipis. 	 نيرنام ترسڽوم نيڤيس.
Perlahan-lahan dia mencapai cawan yang diperbuat daripada buluh itu, mencicip teh tersebut. 	 ڤرلاهن-لاهن دي منچاڤاي چاون يڠ دڤربوات درڤد بولوه ايت، منچيچيڤ تيه ترسبوت.
Herba teh ada ditanam di belakang teratak Adiwaja. 	 هربا تيه اد دتانم دبلاكڠ تراتق اديواج.
Ditambah dengan daun pudina, teh ini bertambah setakuk nikmatnya. 	 دتمبه دڠن داون ڤودينا، تيه اين برتمبه ستاكوق نعمتڽ.
Adiwaja mencapai cawannya, menyelit pemegang cawan itu di antara ibu jari kaki. 	 اديواج منچاڤاي چاونڽ، مڽليت ڤمڬڠ چاون ايت دأنتارا ايبو جاري كاكي.
Perlahan-lahan Adiwaja membawa kakinya ke wajah dan menghirup minuman tersebut. 	 ڤرلاهن-لاهن اديواج ممباوا كاكيڽ كواجه دان مڠهيروڤ مينومن ترسبوت.
Untuk makan, Adiwaja akan menggunakan sudu yang turut diperbuat daripada buluh. 	 اونتوق ماكن، اديواج اكن مڠڬوناكن سودو يڠ توروت دڤربوات درڤد بولوه.
Sudu itu akan diselitkan pada ibu jari jua. 	 سودو ايت اكن دسليتكن ڤد ايبو جاري جوا.
Kerana itu, Adiwaja tidak makan makanan yang perlu dipotong. 	 كران ايت، اديواج تيدق ماكن ماكنن يڠ ڤرلو دڤوتوڠ.
Makanannya biasanya sesuatu yang hancur atau berair seperti bubur. 	 ماكننڽ بياساڽ سسواتو يڠ هنچور اتاو براءير سڤرتي بوبور.
Aku merindui suasana di sini. 	 اكو مريندوءي سواسان دسيني.
Alhamdulillah, direzekikan kembali. 	 الحمدللّه، درزقيكن كمبالي.
Tetapi engkau tidak pulang ke mari semata kerana rindu, bukan?  Nirnama menggeleng, walau tahu gurunya tidak dapat melihat gelengan itu. 	 تتاڤي اڠكاو تيدق ڤولڠ كماري سمات كران ريندو، بوكن؟  نيرنام مڠڬيليڠ، والاو تاهو ڬوروڽ تيدق داڤت مليهت ڬيليڠن ايت.
Dia tahu Adiwaja dapat meneka pergerakannya dengan tepat. 	 دي تاهو اديواج داڤت منكا ڤرڬرقنڽ دڠن تڤت.
Apakah pertembungan dengan Jagat Suci sudah semakin hampir?  Boleh dikatakan sedemikian. 	 اڤاكه ڤرتمبوڠن دڠن جاڬت سوچي سوده سماكين همڤير؟  بوليه دكاتاكن سدميكين.
Tentera Indera Kayangan nampaknya telah mendapat bantuan Segenting Kra untuk melanggar Semutar Putih. 	 تنترا ايندرا كايڠن نمڤقڽ تله منداڤت بنتوان سڬنتيڠ كرا اونتوق ملڠڬر سموتر ڤوتيه.
Mereka sekarang menghampiri perbatasan. 	 مريک سكارڠ مڠهمڤيري ڤرباتسن.
Benarkah? Apa yang membuatkan mereka mahu bertindak sedemikian?  Mungkin kerana terancam. 	 بنركه؟ اڤ يڠ ممبواتكن مريک ماهو برتيندق سدميكين؟  موڠكين كران ترانچم.
Alhamdulillah, orang-orang Jagat Suci di Wilayah Ujong ini telah berjaya kami tumbangkan. 	 الحمدللّه، اورڠ٢ جاڬت سوچي دولايه اوجوڠ اين تله برجاي كامي تومبڠكن.
Telah sampai perkhabaran itu kepadaku. 	 تله سمڤاي ڤرخبرن ايت كڤدكو.
Alhamdulillah. 	 الحمدللّه.
Engkau nyata telah melakukan sesuatu yang besar, Nirnama. 	 اڠكاو ڽات تله ملاكوكن سسواتو يڠ بسر، نيرنام.
Apakah telah sampai jua kepadamu bahawa Kerajaan Serawa sudi membina ikatan dengan Semutar Putih dalam menentang Jagat Suci dan Indera Kayangan?  Bibir Adiwaja tergores dengan senyuman yang lebih manis. 	 اڤاكه تله سمڤاي جوا كڤدمو بهاوا كراجاءن سراوا سودي ممبينا ايكتن دڠن سموتر ڤوتيه دالم مننتڠ جاڬت سوچي دان ايندرا كايڠن؟  بيبير اديواج ترڬوريس دڠن سڽومن يڠ لبيه مانيس.
Benarkah? Aku baru mendapat khabar ini. 	 بنركه؟ اكو بارو منداڤت خبر اين.
Masya-Allah. 	 مشاء الله.
Engkau benar-benarlah insan yang istimewa, Nirnama. 	 اڠكاو بنر-بنرله انسان يڠ ايستيميوا، نيرنام.
Semuanya kita kembalikan kepada Allah. 	 سمواڽ كيت كمباليكن كڤد الله.
Alhamdulillah. 	 الحمدللّه.
Segala puja dan puji kepada-Nya. 	 سڬالا ڤوجا دان ڤوجي كڤدڽ.
Jagat Suci menghantar orang kanannya, seorang tukang sihir tua bernama Jalak Bentala, menyamar menjadi seorang putera kacak bergelar Putera Serapi untuk memukau Puteri Santubong dan Puteri Sejinjang, pemerintah di sana. 	 جاڬت سوچي مڠهنتر اورڠ كاننڽ، سأورڠ توكڠ سيحير توا برنام جالق بنتالا، مڽامر منجادي سأورڠ ڤوترا كاچق برڬلر ڤوترا سراڤي اونتوق مموكاو ڤوتري سنتوبوڠ دان ڤوتري سجينجڠ، ڤمرينته دسان.
Kedua-duanya bersengketa merebut Putera Serapi dan menghuru-harakan Kerajaan Serawa selama ini. 	 كدوا-دواڽ برسڠکتا مربوت ڤوترا سراڤي دان مڠهورو-هاراكن كراجاءن سراوا سلاما اين.
Dia telah berjaya aku tumbangkan dengan izin Allah, guru. 	 دي تله برجاي اكو تومبڠكن دڠن ايذين الله، ڬورو.
Jadi, apakah engkau tidak yakin mahu berhadapan bala tentera Indera Kayangan dan Segenting Kra? Bersama-samamu, gerombolan yang besar dan hebat. 	 جادي، اڤاكه اڠكاو تيدق يقين ماهو برهادڤن بالا تنترا ايندرا كايڠن دان سڬنتيڠ كرا؟ برساما-ساممو، ڬرومبولن يڠ بسر دان هيبت.
Tuha, Jebat, Kasturi, Tun Nirmala, pasti akan bersamamu, bukan?  Kerana itulah aku ke mari. 	 توها، جبت، كستوري، تون نيرمالا، ڤستي اكن برساممو، بوكن؟  كران ايتله اكو كماري.
Kakanda Tuha telah berubah. 	 ككندا توها تله براوبه.
Dia menjadi pak turut kepada Sultan Mahmud dan hanyut dengan kehidupan serba mewah. 	 دي منجادي ڤق توروت كڤد سلطان محمود دان هاڽوت دڠن كهيدوڤن سربا ميواه.
Bahkan, dia telah melakukan banyak perkara yang dilarang agama kerana sikapnya itu. 	 بهكن، دي تله ملاكوكن باڽق ڤركارا يڠ دلارڠ اڬام كران سيكڤڽ ايت.
Termasuk menggunakan sihir. 	 ترماسوق مڠڬوناكن سيحير.
Adiwaja seperti tersentak. 	 اديواج سڤرتي ترسنتق.
Tuha? Wajahnya kemudian menunduk, tertala ke lantai bagaikan dapat menekur tempat itu. 	 توها؟ واجهڽ كمودين منوندوق، ترتالا كلنتاي باڬايكن داڤت منكور تمڤت ايت.
Bagaimana dengan Jebat?  Sering bertelagah dengan kakanda Tuha. 	 باڬايمان دڠن جبت؟  سريڠ برتلاڬه دڠن ككندا توها.
Aku tidak perasan semua ini kala bertemu dengan mereka dua tahun yang lalu, guru. 	 اكو تيدق ڤراسن سموا اين كالا برتمو دڠن مريک دوا تاهون يڠ لالو، ڬورو.
Tambah pula, pertemuanku dengan mereka dua tahun lalu sementara cuma. 	 تمبه ڤولا، ڤرتموانكو دڠن مريک دوا تاهون لالو سمنتارا چوما.
Sekadar untuk membina perancangan dengan Tun Nirmala bagi memulakan usaha melemahkan pemerintahan Jagat Suci. 	 سقدر اونتوق ممبينا ڤرانچڠن دڠن تون نيرمالا باڬي ممولاكن اوسها ملمهكن ڤمرينتهن جاڬت سوچي.
Namun dari ketika itu lagi aku dapat merasakan ada sesuatu yang telah berubah pada kakanda Tuha. 	 نامون دري كتيک ايت لاڬي اكو داڤت مراساكن اد سسواتو يڠ تله براوبه ڤد ككندا توها.
Tinggal aku menepisnya sebagai bisikan syaitan yang meniup sangka buruk. 	 تيڠڬل اكو منڤيسڽ سباڬاي بيسيقن شيطان يڠ منيوڤ سڠک بوروق.
Jadi, apa yang membuatkan engkau yakin sekarang?  Apabila pulang dari Kerajaan Serawa, aku berpeluang tinggal lama berhampiran Istana Semutar Putih. 	 جادي، اڤ يڠ ممبواتكن اڠكاو يقين سكارڠ؟  اڤابيلا ڤولڠ دري كراجاءن سراوا، اكو برڤلواڠ تيڠڬل لاما برهمڤيرن ايستان سموتر ڤوتيه.
Sultan Mahmud sedang diamuk renjana pada seorang puteri dari Gunung Ledang. 	 سلطان محمود سدڠ دأموق رنجان ڤد سأورڠ ڤوتري دري ڬونوڠ ليدڠ.
Puteri Gunung Ledang? Ya, aku ada mendengar khabar berkenaannya. 	 ڤوتري ڬونوڠ ليدڠ؟ يا، اكو اد مندڠر خبر بركناءنڽ.
Apakah engkau telah bertemu dengan orangnya?  Nirnama mengangguk. 	 اڤاكه اڠكاو تله برتمو دڠن اورڠڽ؟  نيرنام مڠڠڬوق.
Dia menyatakan dirinya dari kayangan. 	 دي مڽاتاكن ديريڽ دري كايڠن.
Maka aku tahu bahawa dia adalah seorang penipu yang berniat jahat. 	 مک اكو تاهو بهاوا دي اداله سأورڠ ڤنيڤو يڠ برنية جاهت.
Aku, juga Kakanda Jebat, syak dia berkemungkinan ada kaitan dengan Jagat Suci. 	 اكو، جوݢ ككندا جبت، شک دي بركموڠكينن اد كاءيتن دڠن جاڬت سوچي.
Tetapi Sultan Mahmud terlalu hendakkan tuan puteri itu sehingga sanggup memenuhi syarat-syaratnya yang bakal merosakkan Semutar Putih. 	 تتاڤي سلطان محمود ترلالو هندقكن توان ڤوتري ايت سهيڠݢ سڠڬوڤ ممنوهي شرط-شرطڽ يڠ باكل مروسقكن سموتر ڤوتيه.
Kakanda Tuha pula mempertahankan tindakan Tuanku Sultan. 	 ككندا توها ڤولا ممڤرتاهنكن تيندقن توانكو سلطان.
Mempertahankan? Walau setelah mendengar pengakuan Puteri Gunung Ledang bahawa dirinya datang dari kayangan? Riak wajah Adiwaja jelas mempamerkan kekecewaan. 	 ممڤرتاهنكن؟ والاو ستله مندڠر ڤڠاكوان ڤوتري ڬونوڠ ليدڠ بهاوا ديريڽ داتڠ دري كايڠن؟ رياق واجه اديواج جلس ممڤاميركن ككچيواءن.
Kali terakhir Adiwaja beriak sedemikian seingat Nirnama, kala Alauddin meninggalkan tempat ini. 	 كالي تراخير اديواج برياق سدميكين سإيڠت نيرنام، كالا علاءالدين منيڠڬلكن تمڤت اين.
Kakanda Tuha sehingga sanggup menggugut kami dengan senjata. 	 ككندا توها سهيڠݢ سڠڬوڤ مڠوڬوت كامي دڠن سنجات.
Sultan Mahmud tinggal senipis bawang daripada menggelar kami para penderhaka. 	 سلطان محمود تيڠڬل سنيڤيس باوڠ درڤد مڠڬلر كامي ڤارا ڤندرحكا.
Perangainya semakin menjadi-jadi apabila Kakanda Tuha bertindak selaku pembenarnya. 	 ڤرڠايڽ سماكين منجادي-جادي اڤابيلا ككندا توها برتيندق سلاكو ڤمبنرڽ.
Pengaruh Tun Nirmala semakin hari semakin berkurang, dan kekuatan Semutar Putih juga bagaikan terganggu memandangkan Kakanda Tuha memimpin sebahagian besar mereka. 	 ڤڠاروه تون نيرمالا سماكين هاري سماكين بركورڠ، دان كقواتن سموتر ڤوتيه جوݢ باڬايكن ترڬڠڬو ممندڠكن ككندا توها مميمڤين سبهاڬين بسر مريک.
Adiwaja menghembuskan nafas, kasar lagi panjang. 	 اديواج مڠهمبوسكن نفس، كاسر لاڬي ڤنجڠ.
Jelas, perkhabaran itu juga membuatkan dia tidak senang. 	 جلس، ڤرخبرن ايت جوݢ ممبواتكن دي تيدق سنڠ.
Aku tidak sangka sehingga begitu sekali. 	 اكو تيدق سڠک سهيڠݢ بڬيتو سكالي.
Wajahnya dilemparkan ke luar, bagai dia dapat melihat alam untuk cuba mendamaikan hati. 	 واجهڽ دليمڤركن كلوار، باڬاي دي داڤت مليهت عالم اونتوق چوبا مندامايكن هاتي.
Helaan nafas panjang keluar buat sekian kalinya. 	 هيلاءن نفس ڤنجڠ كلوار بوات سكين كاليڽ.
Terlalu panjang ceritanya. 	 ترلالو ڤنجڠ چريتاڽ.
Namun pokok pangkalnya, aku kembali kerana memerlukan guru untuk menyertai usaha menyelesaikan keadaan ini. 	 نامون ڤوكوق ڤڠكلڽ، اكو كمبالي كران ممرلوكن ڬورو اونتوق مڽرتاءي اوسها مڽلسايكن كأداءن اين.
Semutar Putih sedang tersepit di antara tentera musuh serta masalah dalaman melibatkan Tuanku Sultan, Puteri Gunung Ledang dan Kakanda Tuha. 	 سموتر ڤوتيه سدڠ ترسڤيت دأنتارا تنترا موسوه سرتا مسئله دالمن مليبتكن توانكو سلطان، ڤوتري ڬونوڠ ليدڠ دان ككندا توها.
Apakah Jagat Suci berkemungkinan memimpin serangan musuh?  Kemungkinan itu ada. 	 اڤاكه جاڬت سوچي بركموڠكينن مميمڤين سرڠن موسوه؟  كموڠكينن ايت اد.
Maka aku seorang tidak akan cukup untuk membantumu, Nirnama. 	 مک اكو سأورڠ تيدق اكن چوكوڤ اونتوق ممبنتومو، نيرنام.
Nirnama mengerutkan dahi. 	 نيرنام مڠروتكن داهي.
Apakah. 	 اڤاكه.
Mungkin telah tiba masanya engkau bersua dengan Alauddin kembali. 	 موڠكين تله تيبا ماسڽ اڠكاو برسوا دڠن علاءالدين كمبالي.
Mata Nirnama membulat. 	 مات نيرنام ممبولت.
Sedarkan dia. 	 سدركن دي.
Masanya telah tiba. 	 ماسڽ تله تيبا.
18 tahun telah berlalu semenjak kali terakhir dia bertemu kakandanya itu. 	 18 تاهون تله برلالو سمنجق كالي تراخير دي برتمو ككنداڽ ايت.
Hari ini, sekali lagi dia berdiri di hadapan gua tersebut. 	 هاري اين، سكالي لاڬي دي برديري دهادڤن ڬوا ترسبوت.
Laluan keluar masuk gua itu sudah benar-benar tertutup oleh dedaunan yang menjalar. 	 لالوان كلوار ماسوق ڬوا ايت سوده بنر٢ ترتوتوڤ اوليه دداونن يڠ منجالر.
Halamannya terbiar dengan rerumput panjang yang tumbuh meliar. 	 هلامنڽ تربيار دڠن ررومڤوت ڤنجڠ يڠ تومبوه موليار.
Beberapa batang pokok yang pernah berada di situ juga tiada, barangkali sudah mati dimakan usia alam atau sudah dimanfaatkan sebagai bahan bakar. 	 ببراڤ باتڠ ڤوكوق يڠ ڤرنه براد دسيتو جوݢ تياد، بارڠكالي سوده ماتي دماكن اوسيا عالم اتاو سوده دمنفعتكن سباڬاي باهن باكر.
Gua ini masih berada di dalam kawasan Gunung Panti, tetapi lebih rendah dan dekat dengan kaki gunung. 	 ڬوا اين ماسيه براد ددالم كاوسن ڬونوڠ ڤنتي، تتاڤي لبيه رنده دان دكت دڠن كاكي ڬونوڠ.
Agak tersembunyi di balik belantara. 	 اڬق ترسمبوڽي دباليق بلنتارا.
Berada di sisi sungai besar yang bagaikan menembus ke dinding gunung, tetapi sebenarnya mengalir deras di bawahnya. 	 براد دسيسي سوڠاي بسر يڠ باڬايكن منمبوس كدينديڠ ڬونوڠ، تتاڤي سبنرڽ مڠالير درس دباوهڽ.
Nirnama bersendirian ke sini. 	 نيرنام برسنديرين كسيني.
Adiwaja tidak menemaninya. 	 اديواج تيدق منمانيڽ.
Jelas, kecewa masih merajai hati gurunya itu. 	 جلس، كچيوا ماسيه مراجاءي هاتي ڬوروڽ ايت.
Alauddin meninggalkan mereka selepas perang mulut antara kakandanya itu dan Adiwaja. 	 علاءالدين منيڠڬلكن مريک سلڤس ڤرڠ مولوت انتارا ككنداڽ ايت دان اديواج.
Adiwaja bertegas bahawa pemikiran Alauddin hakikatnya suatu kesilapan. 	 اديواج برتڬس بهاوا ڤميكيرن علاءالدين حقيقتڽ سواتو كسيلاڤن.
Manakala Alauddin berkeras bahawa Adiwaja telah tersasar kerana menduakan Allah subhanahu wa taala, tidak lagi benar-benar ikhlas kerana mula memberikan lebih tumpuan kepada hal-hal berkait dengan Jagat Suci. 	 مانكالا علاءالدين بركراس بهاوا اديواج تله ترساسر كران مندواكن الله سبحانه وتعالى، تيدق لاڬي بنر٢ إخلاص كران مولا ممبريكن لبيه تومڤوان كڤد حال٢ بركاءيت دڠن جاڬت سوچي.
Rupa-rupanya, Alauddin merasakan itu semua merosakkan nilai hakiki dalam persilatan sebagai asas pemantapan rohani dan ibadah-ibadah sebagai jalan untuk meningkatkan martabat diri di sisi Ilahi. 	 روڤا-روڤاڽ، علاءالدين مراساكن ايت سموا مروسقكن نيلاي حقيقي دالم ڤرسيلتن سباڬاي اساس ڤمنتڤن روحاني دان عباده٢ سباڬاي جالن اونتوق منيڠكتكن مرتبت ديري دسيسي الهي.
Walaupun asal tujuan dia dihantar berguru dengan Adiwaja adalah untuk mempersiapkan diri akan ancaman Jagat Suci. 	 والاوڤون اصل توجوان دي دهنتر برڬورو دڠن اديواج اداله اونتوق ممڤرسياڤكن ديري اكن انچمن جاڬت سوچي.
Akan tetapi, hanya selepas 15 tahun dia berguru dengan Adiwaja, barulah Jagat Suci kembali terbebas dan melakukan makar, maka tujuannya sendiri telah berubah. 	 اكن تتاڤي، هاڽ سلڤس 15 تاهون دي برڬورو دڠن اديواج، باروله جاڬت سوچي كمبالي تربيبس دان ملاكوكن ماكر، مک توجوانڽ سنديري تله براوبه.
Alauddin mula mengejar apa yang dianggapnya sebagai maqam tertinggi bagi seorang insan. 	 علاءالدين مولا مڠجر اڤ يڠ دأڠڬڤڽ سباڬاي مقام ترتيڠڬي باڬي سأورڠ انسان.
Dia dan Alauddin tidak mempunyai hubungan yang rapat. 	 دي دان علاءالدين تيدق ممڤوڽاءي هوبوڠن يڠ راڤت.
Mereka tinggal sebumbung untuk setahun sahaja. 	 مريک تيڠڬل سبومبوڠ اونتوق ستاهون سهاج.
Kemudian, Alauddin meninggalkan teratak guru mereka dan mula bertapa bersendirian di dalam gua ini. 	 كمودين، علاءالدين منيڠڬلكن تراتق ڬورو مريک دان مولا برتاڤ برسنديرين ددالم ڬوا اين.
Latihan silat untuk memperkasa tubuh, agar kita dapat beribadah dengan lebih baik, lebih banyak. 	 لاتيهن سيلت اونتوق ممڤركاس توبوه، اڬر كيت داڤت برعباده دڠن لبيه باءيق، لبيه باڽق.
Kerana itulah kita menggelarnya sebagai Seni Latih Taqwa, guru!  Itu pun benar. 	 كران ايتله كيت مڠڬلرڽ سباڬاي سني لاتيه تقوى، ڬورو!  ايت ڤون بنر.
Tetapi ingat, tiada akhirat tanpa dunia. 	 تتاڤي ايڠت، تياد اخيرة تنڤا دنيا.
Kita sebagai Muslim ada tanggungjawab di atas muka bumi ini!  Itu hanya tafsiran manusia biasa. 	 كيت سباڬاي مسلم اد تڠݢوڠجواب دأتس موک بومي اين!  ايت هاڽ تفسيرن ماءنسي بياسا.
Manusia yang tidak dibukakan olehnya ilmu ladunni!  Engkaulah yang telah tersasar, Alauddin. 	 ماءنسي يڠ تيدق دبوكاكن اوليهڽ علمو لادونني!  اڠكاوله يڠ تله ترساسر، علاءالدين.
Islam adalah apa yang dipamerkan oleh Rasulullah sollallahu ‘alaihi wasallam. 	 إسلام اداله اڤ يڠ دڤاميركن اوليه رسول الله.
Rujuklah hadith tinggalan Baginda. 	 روجوعله حديث تيڠڬالن بڬيندا.
Perhatikan semula kehidupan Baginda!  Itu kerana Baginda diutuskan buat sekalian umat yang biasa. 	 ڤرهاتيكن سمولا كهيدوڤن بڬيندا!  ايت كران بڬيندا دأوتوسكن بوات سكالين اومت يڠ بياسا.
Aku mahu mengejar tahap yang lebih tinggi. 	 اكو ماهو مڠجر تاهڤ يڠ لبيه تيڠڬي.
Seperti Khidir!  Hampir sahaja perang mulut itu bertukar menjadi pertarungan, jika bukan kerana Alauddin sendiri meninggalkan halaman teratak Adiwaja tanpa menamatkan perbahasan. 	 سڤرتي خضر!   همڤير سهاج ڤرڠ مولوت ايت برتوكر منجادي ڤرتاروڠن، جک بوكن كران علاءالدين سنديري منيڠڬلكن هلامن تراتق اديواج تنڤا منمتكن ڤربهاسن.
Nirnama tidak akan sekali-kali lupa bagaimana kecewanya Adiwaja ketika itu. 	 نيرنام تيدق اكن سكالي-كالي لوڤا باڬايمان كچيواڽ اديواج كتيک ايت.
Dia yang baru dua tahun hidup bersama-sama mereka di situ, hanya mampu menelan liur melihat persengketaan tersebut. 	 دي يڠ بارو دوا تاهون هيدوڤ برساما-سام مريک دسيتو، هاڽ ممڤو منلن ليور مليهت ڤرسڠکيتاءن ترسبوت.
Apa yang diucapkan oleh Adiwaja dan Alauddin belum dapat difahaminya dengan baik ketika itu. 	 اڤ يڠ داوچڤكن اوليه اديواج دان علاءالدين بلوم داڤت دفهميڽ دڠن باءيق كتيک ايت.
Sekarang, Nirnama bukan lagi budak berumur 12 tahun. 	 سكارڠ، نيرنام بوكن لاڬي بودق برعمومور 12 تاهون.
Usianya sudah melangkaui 30-an. 	 اوسياڽ سوده ملڠكاوءي 30-ان.
Diasuh Adiwaja selama dua dekad. 	 داسوه اديواج سلاما دوا ديكد.
Bahkan, dia berguru lebih lama berbanding Tuha dan Jebat. 	 بهكن، دي برڬورو لبيه لاما بربنديڠ توها دان جبت.
Kemudian, lima tahun dia berkelana melihat keadaan Tanah Semenanjung. 	 كمودين، ليم تاهون دي بركلان مليهت كأداءن تانه سمننجوڠ.
Dua tahun daripadanya, dia terlibat dalam usaha dan perancangan jitu bagi melemahkan kekuasaan Jagat Suci. 	 دوا تاهون درڤدڽ، دي ترليبت دالم اوسها دان ڤرانچڠن جيتو باڬي ملمهكن ككواساءن جاڬت سوچي.
Perlahan-lahan pandangan Nirnama jatuh pada keris di pinggang. 	 ڤرلاهن-لاهن ڤندڠن نيرنام جاتوه ڤد كريس دڤيڠڬڠ.
Keris yang diamanahkan kepadanya sebelum dia keluar mengembara. 	 كريس يڠ دامانهكن كڤدڽ سبلوم دي كلوار مڠمبارا.
Apakah pantas untuk aku menggunakan keris ini, guru? Ini keris bermutu tinggi, jelas untuk kerabat diraja semata. 	 اڤاكه ڤانتس اونتوق اكو مڠڬوناكن كريس اين، ڬورو؟ اين كريس برموتو تيڠڬي، جلس اونتوق ڤرابت دراج سمات.
Jika engkau mahu tahu, kebanyakan keris yang dipakai pembesar-pembesar itu hanya keris hiasan. 	 جک اڠكاو ماهو تاهو، كباڽقن كريس يڠ دڤاكاي ڤمبسر٢ ايت هاڽ كريس هياسن.
Sekadar untuk mempamerkan kemegahan, taraf diri. 	 سقدر اونتوق ممڤاميركن كمڬاهن، تارف ديري.
Tetapi keris ini, mutunya bukan sahaja pada sarung, tetapi pada bilahnya. 	 تتاڤي كريس اين، موتوڽ بوكن سهاج ڤد ساروڠ، تتاڤي ڤد بيلهڽ.
Adiwaja menggerakkan dagu, meminta Nirnama mencabut keris itu daripada sarungnya. 	 اديواج مڠڬرقكن داڬو، ممينتا نيرنام منچابوت كريس ايت درڤد ساروڠڽ.
Nirnama akur. 	 نيرنام اكور.
Terzahir sebilah keris berlok tujuh. 	 ترظاهير سبيله كريس برلوق توجوه.
Bilahnya tidak hitam sebagaimana kebanyakan keris. 	 بيلهڽ تيدق هيتم سباڬايمان كباڽقن كريس.
Bahkan, pada bilahnya bagai ada riak-riak gelombang terukir. 	 بهكن، ڤد بيلهڽ باڬاي اد رياق٢ ڬلومبڠ تراوكير.
Sultan Mansur bukan sekadar sultan yang tahu bersemayam di singgahsana. 	 سلطان منصور بوكن سقدر سلطان يڠ تاهو برسمايم دسيڠڬهسان.
Dia merupakan seorang pahlawan. 	 دي مروڤاكن سأورڠ ڤهلاون.
Ketika berhadapan Jagat Suci, kudratnya masih memampukan dia untuk bertarung bersama-samaku menentang penjahat itu. 	 كتيک برهادڤن جاڬت سوچي، قدرتڽ ماسيه مممڤوكن دي اونتوق برتاروڠ برساما-سامکو مننتڠ ڤنجاهت ايت.
Begitukah akhirnya Jagat Suci dipasung?  Adiwaja mengangguk tatkala Nirnama menyarung kembali keris tersebut ke sarungnya. 	 بڬيتوكه اخيرڽ جاڬت سوچي دڤاسوڠ؟  اديواج مڠڠڬوق تتكالا نيرنام مڽاروڠ كمبالي كريس ترسبوت كساروڠڽ.
Kelebihan utama Jagat Suci terletak pada hubungannya dengan jin-jin kafir. 	 كلبيهن اوتام جاڬت سوچي ترلتق ڤد هوبوڠنڽ دڠن جين٢ كافير.
Aku bersama-sama Sultan Mansur, kami berjaya memutuskan hubungannya dengan banyak jin. 	 اكو برساما-سام سلطان منصور، كامي برجاي مموتوسكن هوبوڠنڽ دڠن باڽق جين.
Kerana itu kemudaannya luput dan kekuatannya menyusut setelah dipasung. 	 كران ايت كموداءنڽ لوڤوت دان كقواتنڽ مڽوسوت ستله دڤاسوڠ.
Tetapi satu jin masih punya hubungan dengan Jagat Suci, dan jin itu memberikannya kekebalan. 	 تتاڤي ساتو جين ماسيه ڤوڽا هوبوڠن دڠن جاڬت سوچي، دان جين ايت ممبريكنڽ ككبلن.
Untuk itu, dia tidak dapat kami bunuh. 	 اونتوق ايت، دي تيدق داڤت كامي بونوه.
Jadi, apa gunanya keris ini?  Ah, keris hanya alat, Nirnama. 	 جادي، اڤ ڬوناڽ كريس اين؟  اه، كريس هاڽ الت، نيرنام.
Selama engkau berlatih bersama aku, apa aku mengajar kamu menggunakan senjata?  Nirnama menggeleng. 	 سلاما اڠكاو برلاتيه برسام اكو، اڤ اكو مڠاجر كامو مڠڬوناكن سنجات؟ نيرنام مڠڬيليڠ.
Hatta guru pun tidak punya tangan untuk bersenjata. 	 حتى ڬورو ڤون تيدق ڤوڽا تاڠن اونتوق برسنجات.
Kerana bagi pengamal Silat Tanpa Nama, pancainderanya merupakan senjata, dan alam akan ditundukkan menjadi penambah kekuatan. 	 كران باڬي ڤڠعمل سيلت تنڤا نام، ڤنچاإيندراڽ مروڤاكن سنجات، دان عالم اكن دتوندوقكن منجادي ڤنمبه كقواتن.
Jadikanlah keris ini sebagai penambah kekuatanmu. 	 جاديكنله كريس اين سباڬاي ڤنمبه كقواتنمو.
Alat untuk menundukkan lawan dengan lebih pantas. 	 الت اونتوق منوندوقكن لاون دڠن لبيه ڤانتس.
Selain sebagai petanda, bahawa engkau memikul sebuah amanah besar. 	 سلاءين سباڬاي ڤتندا، بهاوا اڠكاو مميكول سبواه امانه بسر.
Perlahan-lahan Nirnama mengangguk sambil menggenggam keris tersebut. 	 ڤرلاهن-لاهن نيرنام مڠڠڬوق سمبيل مڠڬيڠڬم كريس ترسبوت.
Aku terima amanah ini, guru. 	 اكو تريما امانه اين، ڬورو.
Aku akan usahakan yang terbaik untuk menyempurnakannya. 	 اكو اكن اوسهاكن يڠ ترباءيق اونتوق مڽمڤورناكنڽ.
Tanpa disangka-sangka, dedaunan menjalar yang menutupi gua itu terselak kasar. 	 تنڤا دساڠكا-سڠک، دداءونن منجالر يڠ منوتوڤي ڬوا ايت ترسيلق كاسر.
Seorang lelaki yang berwajah cengkung tetapi bersih dengan misai dan jambang tebal yang dijaga dirapi, muncul di pintu gua. 	 سأورڠ للاكي يڠ برواجه چڠكوڠ تتاڤي برسيه دڠن ميساي دان جمبڠ تبل يڠ دجاݢ دراڤي، مونچول دڤينتو ڬوا.
Riak wajahnya masih dingin. 	 رياق واجهڽ ماسيه ديڠين.
Dia masih lebih tinggi daripada Nirnama, membuatkan Nirnama terpaksa mendongak. 	 دي ماسيه لبيه تيڠڬي درڤد نيرنام، ممبواتكن نيرنام ترڤقسا مندوڠق.
Engkau. 	 اڠكاو.
Nirnama mengukir senyuman nipis. 	 نيرنام مڠوكير سڽومن نيڤيس.
Ya, aku, Kakanda Alauddin. 	 يا، اكو، ككندا علاءالدين.
Assalamu’alaikum. 	 السلام عليكم.
Berdesis balasan salam pada bibir Alauddin. 	 بردسيس بالسن سلام ڤد بيبير علاءالدين.
Aku tidak berniat mengganggukakanda hingga memerlukan kakanda keluar. 	 اكو تيدق برنية مڠڬڠڬو ككندا هيڠݢ ممرلوكن ككندا كلوار.
Aku berniat mahu masuk bertemu kakanda. 	 اكو برنية ماهو ماسوق برتمو ككندا.
Lembut Nirnama berbicara. 	 لمبوت نيرنام بربيچارا.
Mengulang peristiwa lama?  Nirnama tersenyum kelat. 	 مڠولڠ ڤريستيوا لاما؟  نيرنام ترسڽوم كلات.
Assalamu’alaikum, Kakanda Alauddin. 	 السلام عليكم، ككندا علاءالدين.
Suaranya bergema di dalam gua yang baru dijejaki. 	 سواراڽ برڬما ددالم ڬوا يڠ بارو دججقي.
Gua itu kelam, tetapi di hujung pandangan, dia dapat melihat balam-balam cahaya. 	 ڬوا ايت كلم، تتاڤي دهوجوڠ ڤندڠن، دي داڤت مليهت بالم٢ چهاي.
Menandakan ada yang menghuni gua tersebut. 	 مننداكن اد يڠ مڠهوني ڬوا ترسبوت.
Waalaikumussalam. 	 وعليكم السلام.
Siapa? Satu suara lain bergema. 	 سياڤا؟ ساتو سوارا لاءين برڬما.
Apabila dia tiba ke tengah-tengah gua tersebut, tempat itu diterangi unggun api yang berada di atas tanahnya. 	 اڤابيلا دي تيبا كتڠه-تڠه ڬوا ترسبوت، تمڤت ايت دتراڠي اوڠڬون اڤي يڠ براد دأتس تانهڽ.
Tempat ini  bagaikan lereng, tetapi besar dan luas, manakala di hadapannya ada ruang besar yang terisi di dalamnya air yang mengalir. 	 تمڤت اين باڬايكن ليريڠ، تتاڤي بسر دان لواس، مانكالا دهادڤنڽ اد رواڠ بسر يڠ تريسي ددالمڽ اءير يڠ مڠالير.
Seperti sungai di dalam gua. 	 سڤرتي سوڠاي ددالم ڬوا.
Kesejukan gua yang dirasai awal-awal dia menjejakkan kaki ke sini, perlahan-lahan sirna dihambat kehangatan ruang ini. 	 كسجوقن ڬوا يڠ دراس اول٢ دي منججقكن كاكي كسيني، ڤرلاهن-لاهن سيرنا دهمبت كهاڠتن رواڠ اين.
Hangat yang menyenangkan. 	 هاڠت يڠ مڽنڠكن.
Aku, kakanda. 	 اكو،ككندا.
Dia melihat kakanda sulung seperguruannya itu sedang berteleku di atas sehelai kain. 	 دي مليهت ككندا سولوڠ سڤرڬوروانڽ ايت سدڠ برتلكو دأتس سهلاي كاءين.
Sempat dia memerhatikan ruang tersebut. 	 سمڤت دي ممرهاتيكن رواڠ ترسبوت.
Tempat itu tidak mempunyai apa-apa, selain unggun api, sebuah cawan kecil diperbuat daripada kayu, kemudian sehelai kain dan Alauddin. 	 تمڤت ايت تيدق ممڤوڽاءي اڤ٢، سلاءين اوڠڬون اڤي، سبواه چاون كچيل دڤربوات درڤد كايو، كمودين سهلاي كاءين دان علاءالدين.
Ah, engkau. 	 اه، اڠكاو.
Alauddin menyapu wajah. 	 علاءالدين مڽاڤو واجه.
Nampak seperti baru usai menunaikan solat. 	 نمڤق سڤرتي بارو اوساي منونايكن صلاة.
Membuatkan dia terfikir, solat apa pada waktu antara zuhur dan asar sebegini? Apakah ada jenis solat yang tidak dia ketahui? Alauddin bangun menyambutnya. 	 ممبواتكن دي ترفيكير، صلاة اڤ ڤد وقتو انتارا ظهر دان عصر سبڬيني؟ اڤاكه اد جنيس صلاة يڠ تيدق دي كتاهوءي؟ علاءالدين باڠون مڽمبوتڽ.
Ada hajat apa engkau ke mari? Apakah guru menghantarmu?  Dia mengangguk. 	 اد حاجة اڤ اڠكاو كماري؟ اڤاكه ڬورو مڠهنترمو؟  دي مڠڠڬوق.
Terpaksa mendongak memandang Alauddin yang lebih tinggi berbanding dirinya. 	 ترڤقسا مندوڠاق ممندڠ علاءالدين يڠ لبيه تيڠڬي بربنديڠ ديريڽ.
Wajah yang lebih dewasa itu kelihatan dingin, bagai tidak senang dengan kehadirannya di situ. 	 واجه يڠ لبيه ديواس ايت كليهتن ديڠين، باڬاي تيدق سنڠ دڠن كحاضيرنڽ دسيتو.
Janggut dan misai tebalnya tanpa senyuman, menambah riak dingin tersebut. 	 جڠڬوت دان ميساي تبلڽ تنڤا سڽومن، منمبه رياق ديڠين ترسبوت.
Guru mengamanahkan aku menyampaikan keris ini kepadamu. 	 ڬورو مڠامانهكن اكو مڽمڤايكن كريس اين كڤدمو.
Dia mencapai sebilah keris sederhana panjang dari pinggangnya. 	 دي منچاڤاي سبيله كريس سدرهان ڤنجڠ دري ڤيڠڬڠڽ.
Daripada sarungnya sahaja sudah boleh diagak betapa keris ini merupakan keris bermutu tinggi. 	 درڤد ساروڠڽ سهاج سوده بوليه دأڬق بتاڤ كريس اين مروڤاكن كريس برموتو تيڠڬي.
Dengan dua belah tangan, dia mengangkat keris bersarung itu dan menyuakannya kepada Alauddin. 	 دڠن دوا بله تاڠن، دي مڠڠكت كريس برساروڠ ايت دان مڽواكنڽ كڤد علاءالدين.
Keris ini. 	 كريس اين.
Ya, kakanda. 	 يا، ككندا.
Ini keris ayahandamu, Tuanku Sultan Mansur. 	 اين كريس ايهندامو، توانكو سلطان منصور.
Dia telah mangkat?  Dia mengangguk. 	 دي تله مڠكت؟  دي مڠڠڬوق.
Apa yang aneh baginya, riak wajah Alauddin tidak berubah. 	 اڤ يڠ انيه باڬيڽ، رياق واجه علاءالدين تيدق براوبه.
Beberapa ketika dia masih mengangkat keris tersebut, tanpa Alauddin bergerak mendapatkannya. 	 ببراڤ كتيک دي ماسيه مڠڠكت كريس ترسبوت، تنڤا علاءالدين برڬرق منداڤتكنڽ.
Tiba-tiba, Alauddin memalingkan tubuh. 	 تيبا٢، علاءالدين مماليڠكن توبوه.
Bergerak dan berdiri kembali di atas kain tadi. 	 برڬرق دان برديري كمبالي دأتس كاءين تادي.
Engkau ambillah keris itu dan jadikannya milikmu. 	 اڠكاو امبيلله كريس ايت دان جاديكنڽ ميليقمو.
Aku tidak memerlukannya. 	 اكو تيدق ممرلوكنڽ.
Tersentak dia dengan bicara tersebut. 	 ترسنتق دي دڠن بيچارا ترسبوت.
Mengapa, kakanda?  Aku tidak memerlukannya. 	 مڠاڤ، ككندا؟  اكو تيدق ممرلوكنڽ.
Tetapi. 	 تتاڤي.
Dunia sudah tidak mempunyai apa-apa makna bagiku. 	 دنيا سوده تيدق ممڤوڽاءي اڤ٢ معنا باڬيكو.
Apa yang berlaku di atasnya bukan lagi urusanku. 	 اڤ يڠ برلاكو دأتسڽ بوكن لاڬي اوروسنكو.
Aku mahu hidup mengabdikan diri kepada Ilahi. 	 اكو ماهو هيدوڤ مڠعبديكن ديري كڤد الهي.
Mencapai tempat termulia di sisi-Nya Yang Tertinggi. 	 منچاڤاي تمڤت ترموليا دسيسيڽ يڠ ترتيڠڬي.
Semua itu kembali bermain-main di kepala sehingga suara Alauddin menariknya dari masa silam. 	 سموا ايت كمبالي برماءين-ماءين دكڤالا سهيڠݢ سوارا علاءالدين مناريقڽ دري ماس سيلم.
Aku dapat merasakan kehadiran seseorang yang punya kehebatan. 	 اكو داڤت مراساكن كحاضيرن سساورڠ يڠ ڤوڽا كهيبتن.
Aku sangka guru yang akhirnya hadir untuk mengheretku pulang ke istana. 	 اكو سڠک ڬورو يڠ اخيرڽ حاضير اونتوق مڠهيريتكو ڤولڠ كأيستان.
Atau sekurang-kurangnya Tuha, atau Jebat. 	 اتاو سكورڠ-كورڠڽ توها، اتاو جبت.
Bibir Nirnama dihiasi senyuman segaris. 	 بيبير نيرنام دهياسي سڽومن سڬاريس.
Langsung tidak terjentik iri apabila tidak termasuk dalam jangkaan Alauddin sebagai insan yang berkebolehan tinggi. 	 لڠسوڠ تيدق ترجنتيق ايري اڤابيلا تيدق ترماسوق دالم جڠكاءن علاءالدين سباڬاي انسان يڠ بركبوليهن تيڠڬي.
Sememangnya saat mereka berpisah, dia hanyalah seorang budak. 	 سميمڠڽ ساعت مريک برڤيسه، دي هاڽله سأورڠ بودق.
Apabila bertemu kembali di gua ini dahulu, dia masih seorang budak. 	 اڤابيلا برتمو كمبالي دڬوا اين دهولو، دي ماسيه سأورڠ بودق.
Namun, hari ini dia bukan lagi seorang budak. 	 نامون، هاري اين دي بوكن لاڬي سأورڠ بودق.
Apakah engkau hadir dengan tujuan yang sama seperti sebelum ini?  Begitulah, kakanda. 	 اڤاكه اڠكاو حاضير دڠن توجوان يڠ سام سڤرتي سبلوم اين؟  بڬيتوله، ككندا.
Aku sudah memberikan amaran hampir dua dekad yang lalu. 	 اكو سوده ممبريكن امرن همڤير دوا ديكد يڠ لالو.
Kedua-dua penumbuk Alauddin dikepal. 	 كدوا-دوا ڤنومبوق علاءالدين دكڤل.
Keadaan semakin genting, kakanda. 	 كأداءن سماكين ڬنتيڠ، ككندا.
Adindamu sedang mabuk kecubung kepada seorang perempuan bergelar Puteri Gunung Ledang, hingga sanggup mengabaikan kebajikan rakyat dan menganiaya mereka. 	 اديندامو سدڠ مابوق كچوبوڠ كڤد سأورڠ ڤرمڤوان برڬلر ڤوتري ڬونوڠ ليدڠ، هيڠݢ سڠڬوڤ مڠابايكن كباجيقن رعيت دان مڠانياءي مريک.
Kakanda Tuha menjadi pak turutnya, juga telah tersasar dari landasan kebenaran dengan mengamalkan sihir. 	 ككندا توها منجادي ڤق توروتڽ، جوݢ تله ترساسر دري لندسن كبنرن دڠن مڠعملكن سيحير.
Pada masa yang sama, tentera Indera Kayangan dengan gabungan tentera Kerajaan Segenting Kra sedang dalam perjalanan untuk melanggar Kerajaan Semutar Putih. 	 ڤد ماس يڠ سام، تنترا ايندرا كايڠن دڠن ڬابوڠن تنترا كراجاءن سڬنتيڠ كرا سدڠ دالم ڤرجالنن اونتوق ملڠڬر كراجاءن سموتر ڤوتيه.
Jadi? Alauddin mendengus dengan wajah mencuka. 	 جادي؟ علاءالدين مندڠوس دڠن واجه منچوكا.
Kerajaan Semutar Putih memerlukan pemimpin yang lebih baik. 	 كراجاءن سموتر ڤوتيه ممرلوكن ڤميمڤين يڠ لبيه باءيق.
Kakanda wajar pulang dan naik takhta, menggantikan Sultan Mahmud. 	 ككندا واجر ڤولڠ دان ناءيق تختا، مڠڬنتيكن سلطان محمود.
Dengan itu sebahagian masalah dapat kita selesaikan. 	 دڠن ايت سبهاڬين مسئله داڤت كيت سلسايكن.
Ketumbukan Semutar Putih boleh lebih bersatu dan lebih kuat untuk menghadapi gabungan tentera musuh. 	 كتومبوقن سموتر ڤوتيه بوليه لبيه برساتو دان لبيه قوات اونتوق مڠهادڤي ڬابوڠن تنترا موسوه.
Bukan masalahku. 	 بوكن مسئلهكو.
Sudah aku nyatakan, dunia ini tidak lagi menjadi urusanku. 	 سوده اكو ڽاتاكن، دنيا اين تيدق لاڬي منجادي اوروسنكو.
Aku berada di atasnya hanya untuk menjadi hamba-Nya yang sejati. 	 اكو براد دأتسڽ هاڽ اونتوق منجادي همباڽ يڠ سجاتي.
Mencapai maqam yang tertinggi. 	 منچاڤاي مقام يڠ ترتيڠڬي.
Almarhum Tuanku Sultan Mansur jelas mempunyai harapan tinggi kepada kakanda. 	 المرحوم توانكو سلطان منصور جلس ممڤوڽاءي هارڤن تيڠڬي كڤد ككندا.
Demikian juga guru. 	 دمکين جوݢ ڬورو.
Kerana itu keris ini mahu disampaikan kepadamu. 	 كران ايت كريس اين ماهو دسمڤايكن كڤدمو.
Sekurang-kurangnya jika bukan sekarang, satu hari kelak. 	 سكوراڠ-كورڠڽ جک بوكن سكارڠ، ساتو هاري كلق.
aku akan kembali dan menaiki takhta? Menjadi orang yang menumbangkan Jagat Suci? Itu semua urusan dunia. 	 اكو اكن كمبالي دان مناءيقي تختا؟ منجادي اورڠ يڠ منومبڠكن جاڬت سوچي؟ ايت سموا اوروسن دنيا.
Aku mahu menjadi hamba-Nya yang sejati. 	 اكو ماهو منجادي همباڽ يڠ سجاتي.
Untuk itu, aku perlu mencapai tahap yang jauh lebih tinggi. 	 اونتوق ايت، اكو ڤرلو منچاڤاي تاهڤ يڠ جاءوه لبيه تيڠڬي.
Andai dalam hatiku masih ada sekelumit rasa keperluan kepada dunia, rasa keinginan untuk menyibukkan diri akan halnya, maka aku tidak akan layak mencapai tahap tersebut. 	 انداي دالم هاتيكو ماسيه اد سكلوميت راس كڤرلوان كڤد دنيا، راس كإيڠينن اونتوق مڽيبوقكن ديري اكن حالڽ، مک اكو تيدق اكن لايق منچاڤاي تاهڤ ترسبوت.
Alauddin berpaling dan mula melangkah kembali ke pintu gua. 	 علاءالدين برڤاليڠ دان مولا ملڠكه كمبالي كڤينتو ڬوا.
Apakah kakanda telah mencapainya?  Pergerakan Alauddin terhenti. 	 اڤاكه ككندا تله منچاڤايڽ؟  ڤرڬرقن علاءالدين ترهنتي.
Perlahan-lahan dia berpaling. 	 ڤرلاهن-لاهن دي برڤاليڠ.
Dahinya berkerut. 	 داهيڽ بركروت.
Pandangannya menajam. 	 ڤندڠنڽ مناجم.
Apa maksudmu?  Nirnama tersenyum nipis. 	 اڤ مقصودمو؟  نيرنام ترسڽوم نيڤيس.
Apakah kakanda telah sampai ke maqam yang tertinggi itu?  Kakanda, bukankah guru telah mengingatkan kakanda dan juga kami yang lain, bahawa tiada manusia yang lebih hebat taqwanya berbanding Rasulullah? Aku tidaklah berilmu seperti kakanda dan guru, tetapi setelah lebih tujuh tahun bersama guru, jelas tindakanmu ini bukan tindakan yang wajar. 	 اڤاكه ككندا تله سمڤاي كمقام يڠ ترتيڠڬي ايت؟  ككندا، بوكنكه ڬورو تله مڠيڠتكن ككندا دان جوݢ كامي يڠ لاءين، بهاوا تياد ماءنسي يڠ لبيه هيبت تقوىڽ بربنديڠ رسول الله؟ اكو تيدقله برعلمو سڤرتي ككندا دان ڬورو، تتاڤي ستله لبيه توجوه تاهون برسام ڬورو، جلس تيندقنمو اين بوكن تيندقن يڠ واجر.
Sekiranya engkau berbuat kebaikan kerana hendakkan syurga-Nya, dan menjauhi maksiat kerana takutkan neraka-Nya, maka engkau belum lagi mencapai tahap kefahaman yang betul bagi memahami tindakanku. 	 سكيراڽ اڠكاو بربوات كباءيقن كران هندقكن شرڬڽ، دان منجاءوهي معصية كران تاكوتكن نراكڽ، مک اڠكاو بلوم لاڬي منچاڤاي تاهڤ كفهمن يڠ بتول باڬي ممهمي تيندقنكو.
Alauddin berbicara sambil mendengus sedikit. 	 علاءالدين بربيچارا سمبيل مندڠوس سديكيت.
Helaan nafas meluru keluar dari rongga. 	 هيلاءن نفس ملورو كلوار دري روڠݢ.
Dia perlahan-lahan memandang keris di pinggangnya. 	 دي ڤرلاهن-لاهن ممندڠ كريس دڤيڠڬڠڽ.
Jadi bagaimana dengan amanah ini, kakanda?  Pulangkan kepada guru, atau jadikan milikmu, aku tidak peduli. 	 جادي باڬايمان دڠن امانه اين،ككندا؟  ڤولڠكن كڤد ڬورو، اتاو جاديكن ميليقمو، اكو تيدق ڤدولي.
Aku tidak punya kisah dengan hal kebendaan melainkan apa yang perlu sahaja. 	 اكو تيدق ڤوڽا قيصه دڠن حال كبنداءن ملاءينكن اڤ يڠ ڤرلو سهاج.
Aku serahkan seluruh hidupku kepada Allah subhanahu wa taala. 	 اكو سرهكن سلوروه هيدوڤكو كڤد الله سبحانه وتعالى.
Aku mahu menjadi hamba-Nya yang sejati, mencapai maqam yang tertinggi di sisi Ilahi. 	 اكو ماهو منجادي همباڽ يڠ سجاتي، منچاڤاي مقام يڠ ترتيڠڬي دسيسي الهي.
Alauddin berteleku di atas kain itu. 	 علاءالدين برتلكو دأتس كاءين ايت.
Ini bukanlah perjalanan yang mudah dan pendek. 	 اين بوكنله ڤرجالنن يڠ موده دان ڤينديق.
Engkau tidak akan memahami. 	 اڠكاو تيدق اكن ممهمي.
Bahkan aku telah memahaminya. 	 بهكن اكو تله ممهميڽ.
Engkau, kakanda, telah tersesat. 	 اڠكاو، ككندا، تله ترسست.
Mata Alauddin terbuntang. 	 مات علاءالدين تربونتڠ.
Seluruh tubuhnya berpaling menghadap Nirnama. 	 سلوروه توبوهڽ برڤاليڠ مڠهادڤ نيرنام.
Kedua-dua penumbuk kembali dikepalnya erat. 	 كدوا-دوا ڤنومبوق كمبالي دكڤلڽ ارت.
Tersesat? Kening Alauddin terangkat. 	 ترسست؟ كنيڠ علاءالدين تراڠكت.
Benar. 	 بنر.
Berani engkau meluncurkan perkataan seberat itu kepadaku, budak!  Berani kerana aku benar. 	 براني اڠكاو ملونچوركن ڤركاتاءن سبرت ايت كڤدكو، بودق!  براني كران اكو بنر.
Semakin besar mata Alauddin. 	 سماكين بسر مات علاءالدين.
Aku lebih merapati kebenaran berbanding engkau. 	 اكو لبيه مراڤتي كبنرن بربنديڠ اڠكاو.
Aku melepaskan diri daripada sebarang keinginan duniawi, mewakafkan hidup sepenuhnya untuk mengabdikan diri kepada-Nya. 	 اكو ملڤسكن ديري درڤد سبارڠ كإيڠينن دنياوي، مواقفكن هيدوڤ سڤنوهڽ اونتوق مڠعبديكن ديري كڤدڽ.
Tetapi bukan begitu tujuan Islam diturunkan. 	 تتاڤي بوكن بڬيتو توجوان إسلام دتورونكن.
Alauddin terpempan. 	 علاءالدين ترڤمڤن.
Dahulu Nirnama tidak akan berani bertegas dengannya. 	 دهولو نيرنام تيدق اكن براني برتڬس دڠنڽ.
Dia menggeleng. 	 دي مڠڬيليڠ.
Baiklah jika begitu. 	 باءيقله جک بڬيتو.
Aku akan memaklumkan kepada guru akan keputusanmu, Kakanda Alauddin. 	 اكو اكن ممعلومکن كڤد ڬورو اكن كڤوتوسنمو، ككندا علاءالدين.
Keris ini akan aku kembalikan kepada guru, dan biarlah dijaga olehnya sehingga tiba masa engkau mahu mengubah pendirian. 	 كريس اين اكن اكو كمباليكن كڤد ڬورو، دان بيارله دجاݢ اوليهڽ سهيڠݢ تيبا ماس اڠكاو ماهو مڠوبه ڤنديرين.
Aku tidak akan mengubah pendirianku. 	 اكو تيدق اكن مڠوبه ڤنديرينكو.
Usah ke mari lagi. 	 اوسه كماري لاڬي.
Engkau atau guru atau sesiapa sahaja. 	 اڠكاو اتاو ڬورو اتاو سسياڤا سهاج.
Jangan ganggu usahaku untuk menjadi hamba-Nya yang sejati. 	 جاڠن ڬڠڬو اوسهاكو اونتوق منجادي همباڽ يڠ سجاتي.
Dahulu aku budak dan aku tidak memahami. 	 دهولو اكو بودق دان اكو تيدق ممهمي.
Hakikatnya, dalam hati aku ada kagum pada kakanda kerana memilih jalan sebegini sukar. 	 حقيقتڽ، دالم هاتي اكو اد كاڬوم ڤد ككندا كران مميليه جالن سبڬيني سوكر.
Tetapi, kakanda, bukan begini Islam mahu umatnya bersikap. 	 تتاڤي، ككندا، بوكن بڬيني إسلام ماهو اومتڽ برسيكڤ.
Dunia ini hanya ujian. 	 دنيا اين هاڽ اوجين.
Kalian hakikatnya telah disibukkan dengan urusan dunia! Alauddin membentak. 	 كالين حقيقتڽ تله دسيبوقكن دڠن اوروسن دنيا! علاءالدين ممبنتق.
Terikat dengan dunia. 	 ترايكت دڠن دنيا.
Risau akan dunia. 	 ريساو اكن دنيا.
Kisah akan sesuatu yang pasti hancur dan pergi. 	 قيصه اكن سسواتو يڠ ڤستي هنچور دان ڤرڬي.
Hatta, apabila kalian beramal pun, kalian perlu diberikan semangat melalui hal-hal keduniaan. 	 حتى، اڤابيلا كالين برعمل ڤون، كالين ڤرلو دبريكن سماڠت ملالوءي حال٢ كدونياءن.
Ganjaran. 	 ڬنجرن.
Suara Alauddin benar-benar meninggi. 	 سوارا علاءالدين بنر٢ منيڠڬي.
Disibukkan oleh dunia itu mempunyai banyak tafsiran. 	 دسيبوقكن اوليه دنيا ايت ممڤوڽاءي باڽق تفسيرن.
Tetapi bagaimana pula Rasulullah sollallahu ‘alaihi wassalam, kakanda?  Berkerut dahi Alauddin. 	 تتاڤي باڬايمان ڤولا رسول الله صلى الله عليه وسلم ككندا؟  بركروت داهي علاءالدين.
Baginda berhijrah dari Makkah apabila dakwahnya terancam. 	 بڬيندا برهجره دري مکه اڤابيلا دعوهڽ ترانچم.
Pergi ke Madinah membina kerajaan. 	 ڤرڬي كمدينه ممبينا كراجاءن.
Mempersiapkan tentera untuk menyerang dan bersiap untuk diserang. 	 ممڤرسياڤكن تنترا اونتوق مڽرڠ دان برسياڤ اونتوق دسراڠ.
Mengambil harta rampasan perang apabila ada. 	 مڠمبيل هرتا رمڤسن ڤرڠ اڤابيلا اد.
Hatta, agama kita sendiri salah satu rukunnya adalah zakat, berkait dengan harta. 	 حتى، اڬام كيت سنديري ساله ساتو روكونڽ اداله زكاة، بركاءيت دڠن هرتا.
Mengapa, kakanda? Bukankah semua itu urusan duniawi?  Mulut Alauddin bagaikan terkunci. 	 مڠاڤ، ككندا؟ بوكنكه سموا ايت اوروسن دنياوي؟  مولوت علاءالدين باڬايكن تركونچي.
Mengapa, kakanda, apabila Allah menceritakan perihal orang-orang yang berdoa hanya meminta dunia, Allah membetulkan doa mereka dengan mengajarkan kita meminta dunia dan akhirat? Mengapa Allah tidak mengajarkan kita untuk hanya meminta kejayaan akhirat? Mengapa, kakanda?  Nirnama yakin Alauddin mengetahui ayat yang dimaksudkan. 	 مڠاڤ، ككندا، اڤابيلا الله منچريتاكن ڤريحال اورڠ٢ يڠ بردعا هاڽ ممينتا دنيا، الله ممبتولكن دعاء مريک دڠن مڠاجركن كيت ممينتا دنيا دان اخيرة؟ مڠاڤ الله تيدق مڠاجركن كيت اونتوق هاڽ ممينتا كجاياءن اخيرة؟ مڠاڤ، ككندا؟  نيرنام يقين علاءالدين مڠتاهوءي ايات يڠ دمقصودكن.
Ayat 200 dan 201 Surah al-Baqarah. 	 ايات 200 دان 201 سورة البقرة.
Alauddin seorang penghafaz al-Quran yang hebat. 	 علاءالدين سأورڠ ڤڠحفظ القرءان يڠ هيبت.
Sebab itu pertapaan lelaki itu di gua ini tidak disertai mushaf. 	 سبب ايت ڤرتاڤاءن للاكي ايت دڬوا اين تيدق دسرتاءي مصحف.
Nirnama juga menghafal al-Quran dengan baik, tetapi dia gemar menatap mushaf dan memerhatikan catatan-catatan yang ditinggalkannya sepanjang pengajian bersama Adiwaja. 	 نيرنام جوݢ مڠحافل القرءان دڠن باءيق، تتاڤي دي ڬمر مناتڤ مصحف دان ممرهاتيكن چاتتن٢ يڠ دتيڠڬلكنڽ سڤنجڠ ڤڠاجين برسام اديواج.
Dengan itu, dia mampu membaca ayat-ayat suci itu dengan kefahaman yang lebih dalam. 	 دڠن ايت، دي ممڤو ممباچ ايات٢ سوچي ايت دڠن كفهمن يڠ لبيه دالم.
Apakah kakanda berasa diri kakanda lebih baik berbanding Rasulullah sollallahu ‘alaihi wassalam?  Hah?  Apakah kakanda berasa diri kakanda lebih baik berbanding Baginda Rasulullah sollallahu ‘alaihi wassalam?  Alauddin membisu. 	 اڤاكه ككندا براس ديري ككندا لبيه باءيق بربنديڠ رسول الله صلى الله عليه وسلم؟  هاه؟  اڤاكه ككندا براس ديري ككندا لبيه باءيق بربنديڠ بڬيندا رسول الله صلى الله عليه وسلم؟  علاءالدين ممبيسو.
Tahukah kakanda bahawa telah datang tiga lelaki bertanya berkenaan ibadah Rasulullah, kemudian apabila isteri Baginda memberitahu mereka, tiga lelaki itu merasakan ibadah Rasulullah tidaklah terlalu di luar akal. 	 تاهوكه ككندا بهاوا تله داتڠ تيݢ للاكي برتاڽ بركناءن عباده رسول الله، كمودين اڤابيلا استري بڬيندا ممبريتاهو مريک، تيݢ للاكي ايت مراساكن عباده رسول الله تيدقله ترلالو دلوار عقل.
Lantas seorang menyatakan bahawa mereka akan tidak tidur demi terus beribadah, seorang lagi mahu berpuasa tanpa berbuka, dan seorang lagi mahu hidup tanpa mengahwini wanita. 	 لنتس سأورڠ مڽاتاكن بهاوا مريک اكن تيدق تيدور دمي تروس برعباده، سأورڠ لاڬي ماهو برڤواسا تنڤا بربوک، دان سأورڠ لاڬي ماهو هيدوڤ تنڤا مڠهويني وانيتا.
Mirip dengan apa yang telah engkau lakukan sekarang, kakanda. 	 ميريڤ دڠن اڤ يڠ تله اڠكاو لاكوكن سكارڠ، ككندا.
Nirnama melihat Alauddin tersentak. 	 نيرنام مليهت علاءالدين ترسنتق.
Tahukah kakanda, apabila sampai kepada Rasulullah akan hal tersebut, apa sabda Baginda? Aku merupakan orang yang paling bertaqwa kepada Allah dan takut kepada-Nya. 	 تاهوكه ككندا، اڤابيلا سمڤاي كڤد رسول الله اكن حال ترسبوت، اڤ سبدا بڬيندا؟ اكو مروڤاكن اورڠ يڠ ڤاليڠ برتقوى كڤد الله دان تاكوت كڤدڽ.
Tetapi aku solat dan aku tidur. 	 تتاڤي اكو صلاة دان اكو تيدور.
Aku puasa dan aku berbuka. 	 اكو ڤواسا دان اكو بربوک.
Aku juga mengahwini wanita. 	 اكو جوݢ مڠهويني وانيتا.
Barang siapa yang tidak suka akan sunnahku, bukan daripada kalangan aku!  Alauddin mengetap geraham. 	 بارڠ سياڤا يڠ تيدق سوک اكن سونهكو، بوكن درڤد كالڠن اكو!  علاءالدين مڠتڤ ڬراهم.
Jika tidak diiktiraf bukan daripada kalangan Rasulullah sollallahu ‘alaihi wassalam, bagaimana kakanda mampu menjadi insan yang mencapai maqam tertinggi di sisi Ilahi? Sedangkan sudah pasti, tiada insan yang lebih tinggi maqamnya berbanding Baginda Nabi! Nirnama menekan suara, tegas. 	 جک تيدق داعتراف بوكن درڤد كالڠن رسول الله صلى الله عليه وسلم، باڬايمان ككندا ممڤو منجادي انسان يڠ منچاڤاي مقام ترتيڠڬي دسيسي الهي؟ سدڠكن سوده ڤستي، تياد انسان يڠ لبيه تيڠڬي مقامڽ بربنديڠ بڬيندا نبي! نيرنام منكن سوارا، تڬس.
Engkau ini ibarat syaitan. 	 اڠكاو اين عبارت شيطان.
Hanya datang untuk menduga keazamanku!  Bahkan aku ialah pemberi peringatan. 	 هاڽ داتڠ اونتوق مندوݢ كعزمنكو!  بهكن اكو اياله ڤمبري ڤرايڠاتن.
Dan berikanlah peringatan, sesungguhnya peringatan itu bermakna bagi orang-orang yang beriman. 	 دان بريكنله ڤرايڠاتن، سسوڠڬوهڽ ڤرايڠاتن ايت برمعنا باڬي اورڠ٢ يڠ برإيمان.
Apakah engkau tidak membaca ayat yang seterusnya?  Dan tidak kami ciptakan jin serta manusia, kecuali untuk mengabdikan diri?  Benar. 	 اڤاكه اڠكاو تيدق ممباچ ايات يڠ ستروسڽ؟  دان تيدق كامي چيڤتاكن جين سرتا ماءنسي، كچوالي اونتوق مڠعبديكن ديري؟  بنر.
Itulah tujuan keberadaan kita di atas muka bumi ini. 	 ايتله توجوان كبرادءن كيت دأتس موک بومي اين.
Mengabdikan diri!  Janganlah kakanda petik ayat tersebut tanpa memadankannya dengan ayat ke-30 Surah al-Baqarah. 	 مڠعبديكن ديري!  جاڠنله ككندا ڤتيق ايات ترسبوت تنڤا ممادنكنڽ دڠن ايات ک-30 سورة البقرة.
‘Sesungguhnya Aku menciptakan untuk bumi itu khalifah. 	 سسوڠڬوهڽ اكو منچيڤتاكن اونتوق بومي ايت خليفه.
’ Yakni pentadbir, pemimpin. 	 يعني ڤنتدبير، ڤميمڤين.
Bagaimana kita mahu melaksanakan tanggungjawab ini sekiranya kita memisahkan diri sepenuhnya dari dunia? Kerana itulah tauladan kita adalah Baginda Rasulullah!  Dan Baginda berkhalwat dengan Allah di dalam gua. 	 باڬايمان كيت ماهو ملقساناكن تڠݢوڠجواب اين سكيراڽ كيت مميسهكن ديري سڤنوهڽ دري دنيا؟ كران ايتله تاولادان كيت اداله بڬيندا رسول الله!  دان بڬيندا برخلوات دڠن الله ددالم ڬوا.
Wahyu pertama turun di dalam gua!  Ya, tetapi setelah wahyu turun di dalam gua, di mana kebanyakan wahyu turun? Bukankah ketika Baginda hidup di tengah-tengah masyarakat? Berdakwah kepada mereka, berjuang bersama-sama mereka, membina kerajaan bersama, berperang menentang musuh bersama-sama mereka?  Alauddin hilang taring dalam berbicara. 	 وحي ڤرتام تورون ددالم ڬوا!  يا، تتاڤي ستله وحي تورون ددالم ڬوا، دمان كباڽقن وحي تورون؟ بوكنكه كتيک بڬيندا هيدوڤ دتڠه-تڠه مشاركت؟ بردعوة كڤد مريک، برجواڠ برساما-سام مريک، ممبينا كراجاءن برسام، برڤرڠ مننتڠ موسوه برساما-سام مريک؟  علاءالدين هيلڠ تاريڠ دالم بربيچارا.
Ternyata dia telah tersilap dengan memandang rendah kepada Nirnama. 	 ترڽات دي تله ترسيلڤ دڠن ممندڠ رنده كڤد نيرنام.
Aku tidak akan membiarkan dunia menggangguaku. 	 اكو تيدق اكن ممبياركن دنيا مڠڬڠڬواكو.
Aku semakin hampir!  Nirnama tersenyum kecil seraya menggeleng. 	 اكو سماكين همڤير!  نيرنام ترسڽوم كچيل سرايا مڠڬيليڠ.
Engkau hanya semakin hampir membiarkan kerajaan tinggalan ayahandamu tunggang terbalik di tangan Sultan Mahmud, dan bakal ranap dilanggar musuh yang terang-terangan menentang agama kita!  Diam!!!  Alauddin melompat, terus melepaskan satu tumbukan. 	 اڠكاو هاڽ سماكين همڤير ممبياركن كراجاءن تيڠڬالن ايهندامو توڠڬڠ ترباليق دتاڠن سلطان محمود، دان باكل رانڤ دلڠڬر موسوه يڠ ترڠ-ترڠن مننتڠ اڬام كيت!  ديام!!!  علاءالدين ملومڤت، تروس ملڤسكن ساتو تومبوقن.
Nirnama mengiring ke tepi. 	 نيرنام مڠيريڠ كتڤي.
Serangan Alauddin tidak berakhir begitu sahaja. 	 سرڠن علاءالدين تيدق برأخير بڬيتو سهاج.
Menggunakan tangan yang sama, dia meluruskan jemari dan melancarkan cantasan ke kanan, mengejar tubuh Nirnama. 	 مڠڬوناكن تاڠن يڠ سام، دي ملوروسكن جماري دان ملنچركن چنتسن ككانن، مڠجر توبوه نيرنام.
Kali ini, Nirmama tidak mengelak. 	 كالي اين، نيرنام تيدق مڠيلق.
Dia menyambut serangan itu dengan tangan kanannya. 	 دي مڽمبوت سرڠن ايت دڠن تاڠن كاننڽ.
Cantasan Alauddin terhenti. 	 چنتسن علاءالدين ترهنتي.
Namun, belum sempat dia berbuat apa-apa, tangan kiri Nirnama lebih deras menolak cantasan Alauddin itu ke dalam semula seraya menarik semula tangan kanannya. 	 نامون، بلوم سمڤت دي بربوات اڤ٢، تاڠن كيري نيرنام لبيه درس منولق چنتسن علاءالدين ايت كدالم سمولا سرايا مناريق سمولا تاڠن كاننڽ.
Tubuh Alauddin hilang keseimbangan. 	 توبوه علاءالدين هيلڠ كسإيمبڠن.
Nirnama melepaskan telapak tangan kanannya pada rusuk Alauddin yang terdedah. 	 نيرنام ملڤسكن تلڤق تاڠن كاننڽ ڤد روسوق علاءالدين يڠ تردده.
Namun, Alauddin pantas memutarkan tubuh, sambil membawa satu sepakan laju ke arah Nirnama. 	 نامون، علاءالدين ڤانتس مموتركن توبوه، سمبيل ممباوا ساتو سيڤقن لاجو كأره نيرنام.
Nirnama kekal bertenang. 	 نيرنام ككل برتنڠ.
Dia menyempurnakan serangan, tetapi kali ini membawa sekali tubuhnya ke hadapan, mengakibatkan serangan Alauddin hanya menjamah angin. 	 دي مڽمڤورناكن سرڠن، تتاڤي كالي اين ممباوا سكالي توبوهڽ كهادڤن، مڠعاقبتكن سرڠن علاءالدين هاڽ منجامه اڠين.
Belakang tubuh mereka saling bertentang. 	 بلاكڠ توبوه مريک ساليڠ برتنتڠ.
Nirnama terus menguis kaki kanan Alauddin sebelum sempat kaki itu kembali ke tanah. 	 نيرنام تروس مڠواءيس كاكي كانن علاءالدين سبلوم سمڤت كاكي ايت كمبالي كتانه.
Sekali lagi Alauddin hilang keseimbangan. 	 سكالي لاڬي علاءالدين هيلڠ كسإيمبڠن.
Tetapi kali ini dia membiarkan tubuhnya jatuh, sebelum berguling menjarakkan diri dari Nirnama. 	 تتاڤي كالي اين دي ممبياركن توبوهڽ جاتوه، سبلوم برڬوليڠ منجارقكن ديري دري نيرنام.
Nirnama tidak mengejar. 	 نيرنام تيدق مڠجر.
Dia sekadar berpaling untuk menghadap Alauddin. 	 دي سقدر برڤاليڠ اونتوق مڠهادڤ علاءالدين.
Engkau telah menguasai Silat Tanpa Nama?  Nirnama mengangguk. 	 اڠكاو تله مڠواساءي سيلت تنڤا نام؟  نيرنام مڠڠڬوق.
Bukan engkau seorang! Alauddin menggerakkan alunan tangannya. 	 بوكن اڠكاو سأورڠ! علاءالدين مڠڬرقكن الونن تاڠنڽ.
Angin mula menderu. 	 اڠين مولا مندرو.
Pepohonan di sekeliling mereka bergerak-gerak, membuatkan rimbunan dedaunan pada dahan-dahannya mula bergeser antara satu sama lain. 	 ڤڤوهونن دسكليليڠ مريک برڬرق-ڬرق، ممبواتكن ريمبونن دداونن ڤد داهن-داهنڽ مولا برڬيسير انتارا ساتو سام لاءين.
Ratusan helai daun mula gugur dan berterbangan ke sana ke mari. 	 راتوسن هلاي داون مولا ڬوڬور دان برتربڠن كسان كماري.
Nirnama masih kekal dalam tenang. 	 نيرنام ماسيه ككل دالم تنڠ.
Langsung tiada rasa terkejut yang menerjah jiwa. 	 لڠسوڠ تياد راس تركجوت يڠ منرجه جيوا.
Dua tahun bersama Alauddin, dia tahu bahawa kehebatan Alauddin jauh mengatasi Tuha dan Jebat. 	 دوا تاهون برسام علاءالدين، دي تاهو بهاوا كهيبتن علاءالدين جاءوه مڠاتسي توها دان جبت.
Sepanjang 17 tahun Alauddin bersama Adiwaja, berkemungkinan besar Adiwaja telah memperturunkan segala ilmu kepada kakanda seperguruannya itu. 	 سڤنجڠ 17 تاهون علاءالدين برسام اديواج، بركموڠكينن بسر اديواج تله ممڤرتورونكن سڬالا علمو كڤد ككندا سڤرڬوروانڽ ايت.
Jika kakanda tidak tersesat seperti sekarang, berkemungkinan Jagat Suci telah ditumbangkan. 	 جک ككندا تيدق ترسست سڤرتي سكارڠ، بركموڠكينن جاڬت سوچي تله دتومبڠكن.
Nirnama mula melakukan pergerakan yang serupa. 	 نيرنام مولا ملاكوكن ڤرڬرقن يڠ سروڤا.
Deruan angin bertambah-tambah. 	 دروان اڠين برتمبه-تمبه.
Pokok-pokok besar pun bagaikan turut bergoyang. 	 ڤوكوق٢ بسر ڤون باڬايكن توروت برڬويڠ.
Lebih banyak daun yang gugur. 	 لبيه باڽق داون يڠ ڬوڬور.
Bahkan, rimbunan dedaunan menjalar yang menutupi laluan gua terselak ke kiri dan kanan, memperlihatkan gua yang kelam dengan balam-balam cahaya dari kejauhan. 	 بهكن، ريمبونن دداونن منجالر يڠ منوتوڤي لالوان ڬوا ترسيلق ككيري دان كانن، ممڤرليهتكن ڬوا يڠ كلم دڠن بالم٢ چهاي دري كجاءوهن.
Alauddin menyerbu ke hadapan. 	 علاءالدين مڽربو كهادڤن.
Pergerakannya bagaikan petir, sekelip mata sudah berada di hadapan Nirnama. 	 ڤرڬرقنڽ باڬايكن ڤتير، سكليڤ مات سوده براد دهادڤن نيرنام.
Leher Nirnama disauk lengannya. 	 ليهير نيرنام دساءوق لڠنڽ.
Nirnama tidak cemas, terus melompat balik kuang, membuatkan daya saukan itu tidak mengapa-apakan dirinya. 	 نيرنام تيدق چمس، تروس ملومڤت باليق كواڠ، ممبواتكن داي ساءوكن ايت تيدق مڠاڤا-اڤاكن ديريڽ.
Bahkan, lehernya terlepas daripada lengan Alauddin. 	 بهكن، ليهيرڽ ترلڤس درڤد لڠن علاءالدين.
Dia kemas berpijak pada lantai bumi, betul-betul di hadapan lengan Alauddin yang sedang menunduk untuk menyempurnakan saukan tadi. 	 دي كمس برڤيجق ڤد لنتاي بومي، بتول٢ دهادڤن لڠن علاءالدين يڠ سدڠ منوندوق اونتوق مڽمڤورناكن ساءوقن تادي.
Nirnama mencapai belakang lengan Alauddin dengan kedua-dua belah tangannya, membuatkan Alauddin tidak mampu untuk menegakkan tubuh. 	 نيرنام منچاڤاي بلاكڠ لڠن علاءالدين دڠن كدوا-دوا بله تاڠنڽ، ممبواتكن علاءالدين تيدق ممڤو اونتوق منڬقكن توبوه.
Kemudian, lutut Nirnama terus menuju ke kepala Alauddin. 	 كمودين، لوتوت نيرنام تروس منوجو ككڤالا علاءالدين.
Tangan kiri Alauddin pantas menahan bahagian kepala itu dengan telapaknya. 	 تاڠن كيري علاءالدين ڤانتس مناهن بهاڬين كڤالا ايت دڠن تلڤقڽ.
Tetaplah Alauddin terketepi beberapa depa akibat serangan penuh daya daripada Nirnama. 	 تتڤله علاءالدين تركتڤي ببراڤ دڤا عاقبة سرڠن ڤنوه داي درڤد نيرنام.
Lelaki berparut itu tidak membiarkan Alauddin pergi begitu sahaja. 	 للاكي برڤاروت ايت تيدق ممبياركن علاءالدين ڤرڬي بڬيتو سهاج.
Kekuda diatur pantas dan tangkas tatkala Alauddin kelam-kabut mengatur pergerakan. 	 ككودا دأتور ڤانتس دان تڠكس تتكالا علاءالدين كلم-كابوت مڠاتور ڤرڬرقن.
Nirnama tiba betul-betul di hadapan Alauddin dengan sejurus tendangan putar. 	 نيرنام تيبا بتول٢ دهادڤن علاءالدين دڠن سجوروس تندڠن ڤوتر.
Alauddin menunduk. 	 علاءالدين منوندوق.
Namun, tendangan Nirnama itu diikuti libasan tangannya dari atas ke bawah. 	 نامون، تندڠن نيرنام ايت دإيكوتي ليبسن تاڠنڽ دري اتس كباوه.
Alauddin menyendeng ke tepi, membiarkan libasan Nirnama menjamah angin. 	 علاءالدين مڽينديڠ كتڤي، ممبياركن ليبسن نيرنام منجامه اڠين.
Tanah menjadi rentak panjang, sebelum Nirnama dijamu oleh tendangan ke wajah. 	 تانه منجادي رنتق ڤنجڠ، سبلوم نيرنام دجامو اوليه تندڠن كواجه.
Nirnama sempat menangkap tendangan Alauddin, tetapi tetap berundur demi menyerap daya yang dihantar. 	 نيرنام سمڤت منڠكڤ تندڠن علاءالدين، تتاڤي تتڤ براوندور دمي مڽرڤ داي يڠ دهنتر.
Kemudian, pinggangnya berputar dan tubuh Alauddin dicampak terpelanting ke atas pintu gua. 	 كمودين، ڤيڠڬڠڽ برڤوتر دان توبوه علاءالدين دچمڤق ترڤلنتيڠ كأتس ڤينتو ڬوا.
Alauddin tidak hilang keseimbangan, berjaya mendarat di atas permukaan gua itu dengan kedua-dua telapak kaki, sebelum mencangkung sedikit dan menghantar dirinya kembali ke arah Nirnama. 	 علاءالدين تيدق هيلڠ كسإيمبڠن، برجاي مندارت دأتس ڤرموكاءن ڬوا ايت دڠن كدوا-دوا تلڤق كاكي، سبلوم منچڠكوڠ سديكيت دان مڠهنتر ديريڽ كمبالي كأره نيرنام.
Apabila tubuhnya semakin hampir dengan Nirnama, Alauddin melepaskan tumbukan. 	 اڤابيلا توبوهڽ سماكين همڤير دڠن نيرنام، علاءالدين ملڤسكن تومبوقن.
Nirnama menyambut serangan itu dengan telapak tangan, tetapi kemudian menarik lengannya itu ke belakang, menyerap daya serangan Alauddin sebelum memutarkan tubuh seraya menyeret tubuh kakandanya itu ke tanah. 	 نيرنام مڽمبوت سرڠن ايت دڠن تلڤق تاڠن، تتاڤي كمودين مناريق لڠنڽ ايت كبلاكڠ، مڽرڤ داي سرڠن علاءالدين سبلوم مموتركن توبوه سرايا مڽيريت توبوه ككنداڽ ايت كتانه.
Tangan Alauddin kemudian dikilasnya, sebelum Nirnama menyepak Alauddin jatuh ke bumi dan menurunkan tubuhnya bagi menekan lutut di belakang badan Alauddin. 	 تاڠن علاءالدين كمودين دكيلسڽ، سبلوم نيرنام مڽيڤق علاءالدين جاتوه كبومي دان منورونكن توبوهڽ باڬي منكن لوتوت دبلاكڠ بادن علاءالدين.
Alauddin meraung. 	 علاءالدين مراءوڠ.
Kakanda mungkin telah mempelajarinya jua, tetapi kakanda tidak pernah berlatih di lapangan, berhadapan musuh-musuh sebenar. 	 ككندا موڠكين تله ممڤلاجريڽ جوا، تتاڤي ككندا تيدق ڤرنه برلاتيه دلاڤڠن، برهادڤن موسوه٢ سبنر.
Mengapa engkau sebegini bersungguh untuk merosakkan usaha aku?  Nirnama menggeleng. 	 مڠاڤ اڠكاو سبڬيني برسوڠڬوه اونتوق مروسقكن اوسها اكو؟  نيرنام مڠڬيليڠ.
Aku bahkan berusaha membetulkan engkau, kakanda. 	 اكو بهكن براوسها ممبتولكن اڠكاو، ككندا.
Apakah engkau fikir dengan aku tewas begini, aku akan menurutimu?  Nirnama melepaskan pasungannya. 	 اڤاكه اڠكاو فيكير دڠن اكو تيواس بڬيني، اكو اكن منوروتيمو؟  نيرنام ملڤسكن ڤاسوڠنڽ.
Dia perlahan-lahan kembali tegak berdiri. 	 دي ڤرلاهن-لاهن كمبالي تڬق برديري.
Aku hanya berharap kakanda sedar. 	 اكو هاڽ برهارڤ ككندا سدر.
Apa yang kakanda fahami tentang agama kita adalah kesilapan. 	 اڤ يڠ ككندا فهمي تنتڠ اڬام كيت اداله كسيلاڤن.
Islam bukan agama para rahib, para pendeta, memasung diri jauh dari masyarakat. 	 إسلام بوكن اڬام ڤارا رهيب، ڤارا ڤنديتا، مماسوڠ ديري جاءوه دري مشاركت.
Islam adalah urusan yang lengkap, merangkumi keseluruhan aspek kehidupan. 	 إسلام اداله اوروسن يڠ لڠكڤ، مرڠكومي كسلوروهن اسڤيک كهيدوڤن.
Islam adalah daulah dan tanah air, kerajaan dan ummah. 	 إسلام اداله دوله دان تانه اءير، كراجاءن دان اومة.
Akhlak dan kekuatan, rahmat dan keadilan. 	 اخلاق دان كقواتن، رحمة دان كعاديلن.
Kebudayaan dan undang-undang serta ilmu dan kehakiman. 	 كبوداياءن دان اوندڠ٢ سرتا علمو دان كحاكيمن.
Kebendaan dan harta bersama usaha dan kekayaan. 	 كبنداءن دان هرتا برسام اوسها دان ككاياءن.
Jihad dan dakwah serta tentera dan fikrah. 	 جهاد دان دعوه سرتا تنترا دان فكرة.
Itu semua termasuk dalam Islam sebagaimana Islam itu adalah aqidah yang benar dan ibadah yang sohih. 	 ايت سموا ترماسوق دالم إسلام سباڬايمان إسلام ايت اداله عقيده يڠ بنر دان عباده يڠ صحيح.
Alauddin perlahan-lahan memaksa diri untuk bangkit. 	 علاءالدين ڤرلاهن-لاهن ممقسا ديري اونتوق بڠكيت.
Jelas, daripada raut wajah, ada rasa nyeri yang masih menjalari tubuh. 	 جلس، درڤد راءوت واجه، اد راس ڽري يڠ ماسيه منجالري توبوه.
Tangan kanan yang dikilas oleh Nirnama tadi dipegangnya dengan tangan kiri. 	 تاڠن كانن يڠ دكيلس اوليه نيرنام تادي دڤڬڠڽ دڠن تاڠن كيري.
Dengan kekuasaan Jagat Suci, masyarakat mula mempercayai syirik dan khurafat. 	 دڠن ككواساءن جاڬت سوچي، مشاركت مولا ممڤرچاياءي شيريک دان خرافت.
Dengan Sultan Mahmud pada tampuk pemerintahan Semutar Putih, rakyat jadi keliru antara kebenaran dan kebatilan. 	 دڠن سلطان محمود ڤد تمڤوق ڤمرينتهن سموتر ڤوتيه، رعيت جادي كليرو انتارا كبنرن دان كبطيلن.
Kakanda, jika kakanda dapat membersihkan pandanganmu, aku yakin kakanda mengerti akan peri pentingnya peranan kakanda dalam perjuangan ini. 	 ككندا، جک ككندا داڤت ممبرسيهكن ڤندڠنمو، اكو يقين ككندا مڠرتي اكن ڤري ڤنتيڠڽ ڤرانن ككندا دالم ڤرجواڠن اين.
Sudah tiba masanya kakanda kembali. 	 سوده تيبا ماسڽ ككندا كمبالي.
Nirnama masih tegar mencuba. 	 نيرنام ماسيه تڬر منچوبا.
Alauddin mendengus kasar. 	 علاءالدين مندڠوس كاسر.
Berambus. 	 برمبوس.
Aku tidak mahu lagi engkau mengganggu aku. 	 اكو تيدق ماهو لاڬي اڠكاو مڠڬڠڬو اكو.
Nirnama menghela nafas. 	 نيرنام مڠهيلا نفس.
Perlahan-lahan dia mengeluarkan keris warisan Sultan Mansur daripada sarungnya. 	 ڤرلاهن-لاهن دي مڠلواركن كريس واريثن سلطان منصور درڤد ساروڠڽ.
Alauddin menggeleng. 	 علاءالدين مڠڬيليڠ.
Berambus!   Alauddin terus memasuki gua tanpa berpaling ke arah adinda seperguruannya itu. 	 برمبوس!  علاءالدين تروس مماسوقي ڬوا تنڤا برڤاليڠ كأره اديندا سڤرڬوروانڽ ايت.
Nirnama sekadar mampu menghantar pemergian lelaki itu dengan pandangan. 	 نيرنام سقدر ممڤو مڠهنتر ڤمرڬين للاكي ايت دڠن ڤندڠن.
Engkau pulanglah dahulu, Nirnama. 	 اڠكاو ڤولڠله دهولو، نيرنام.
Terus Nirnama berpaling ke belakang. 	 تروس نيرنام برڤاليڠ كبلاكڠ.
Guru!  Adiwaja berdiri di belakang Nirnama dengan senyuman. 	 ڬورو!  اديواج برديري دبلاكڠ نيرنام دڠن سڽومن.
Aku akan menyusul tidak lama lagi. 	 اكو اكن مڽوسول تيدق لاما لاڬي.
Bersama atau tidak bersama Alauddin. 	 برسام اتاو تيدق برسام علاءالدين.
Nirnama mengangguk. 	 نيرنام مڠڠڬوق.
Dia mengangkat keris Sultan Mansur dan disuakan kepada Adiwaja. 	 دي مڠڠكت كريس سلطان منصور دان دسواكن كڤد اديواج.
Adiwaja menggeleng. 	 اديواج مڠڬيليڠ.
Keris itu bersamamu semenjak permulaan. 	 كريس ايت برساممو سمنجق ڤرمولاءن.
Biarlah dia bersamamu sehingga pengakhiran. 	 بيارله دي برساممو سهيڠݢ ڤڠأخيرن.
Sehingga Alauddin mahu kembali. 	 سهيڠݢ علاءالدين ماهو كمبالي.
Nirnama melemparkan pandangan ke pintu gua. 	 نيرنام مليمڤركن ڤندڠن كڤينتو ڬوا.
Bagaimana sekiranya Kakanda Alauddin berkeras tidak mahu kembali?  Maka kepada Allah semata-mata kita bergantung. 	 باڬايمان سكيراڽ ككندا علاءالدين بركراس تيدق ماهو كمبالي؟  مک كڤد الله سماتا-مات كيت برڬنتوڠ.
Sesungguhnya Dia Maha Melihat bahawa kita telah pun berusaha. 	 سسوڠڬوهڽ دي مها مليهت بهاوا كيت تله ڤون براوسها.
Nirnama menyisipkan kembali keris tersebut ke pinggang. 	 نيرنام مڽيسيڤكن كمبالي كريس ترسبوت كڤيڠڬڠ.
Jika demikian, aku bergerak dahulu. 	 جک دمکين، اكو برڬرق دهولو.
Masa mencemburui. 	 ماس منچمبوروءي.
Semoga Allah menyingkatkan perjalanan dan memudahkan urusanmu. 	 سموݢ الله مڽيڠكتكن ڤرجالنن دان ممودهكن اوروسنمو.
Bertahan. 	 برتاهن.
Usaha, yakin dan tawakkal. 	 اوسها، يقين دان توكل.
Kepada Allah kita berserah. 	 كڤد الله كيت برسره.
Mereka berdua saling mengangguk. 	 مريک بردوا ساليڠ مڠڠڬوق.
Nirnama menarik nafas dalam-dalam sebelum mendakap Adiwaja erat-erat. 	 نيرنام مناريق نفس دالم٢ سبلوم منداكڤ اديواج ارت٢.
Beberapa jeda kemudian, dakapan mereka dileraikan. 	 ببراڤ جيدا كمودين، داكڤن مريک دلرايكن.
Nirnama berpaling dan membuka langkah, meninggalkan tempat tersebut. 	 نيرنام برڤاليڠ دان ممبوك لڠكه، منيڠڬلكن تمڤت ترسبوت.
Bibirnya terkumat-kamit dengan wirid selepas usai menunaikan solat. 	 بيبيرڽ تركومت-كاميت دڠن ورد سلڤس اوساي منونايكن صلاة.
Perjalanan pulang ini bagai memakan masa yang lebih panjang. 	 ڤرجالنن ڤولڠ اين باڬاي مماكن ماس يڠ لبيه ڤنجڠ.
Nirnama sendiri tidak pasti mengapa. 	 نيرنام سنديري تيدق ڤستي مڠاڤ.
Mungkin pertolongan Allah belum sampai. 	 موڠكين ڤرتولوڠن الله بلوم سمڤاي.
Namun, dia kekal bersangka baik kepada Tuhan. 	 نامون، دي ككل برسڠک باءيق كڤد توهان.
Hari-hari awal bersama Adiwaja, dadanya sarat dengan amarah dan rasa tidak puas hati. 	 هاري٢ اول برسام اديواج، داداڽ سارت دڠن اماره دان راس تيدق ڤواس هاتي.
Tambah pula Adiwaja tidak terus mengajarkannya ilmu persilatan. 	 تمبه ڤولا اديواج تيدق تروس مڠاجركنڽ علمو ڤرسيلتن.
Dia disibukkan oleh tugasan-tugasan remeh bagi memenuhi keperluan Adiwaja, Alauddin, Tuha dan Jebat. 	 دي دسيبوقكن اوليه توڬسن٢ ريميه باڬي ممنوهي كڤرلوان اديواج، علاءالدين، توها دان جبت.
Walau hakikatnya itu semua merupakan latihan yang memperkasa tubuh dan meningkatkan kemampuan dirinya. 	 والاو حقيقتڽ ايت سموا مروڤاكن لاتيهن يڠ ممڤركاس توبوه دان منيڠكتكن كممڤوان ديريڽ.
Dia tidak tahu ketika itu. 	 دي تيدق تاهو كتيک ايت.
Yang dia tahu, dia tidak dilatih untuk membenarkan dirinya melunaskan dendam. 	 يڠ دي تاهو، دي تيدق دلاتيه اونتوق ممبنركن ديريڽ ملونسكن دندم.
Apabila telah lama bersama Adiwaja, mendapat didikan agama dengan lebih baik, al-Quran dibaca bukan sekadar melepasi kerongkong, hadith-hadith Rasulullah menjadi jendela kepada akhlak dan sikap seorang Muslim, maka barulah dia dapat melihat hakikat tersebut. 	 اڤابيلا تله لاما برسام اديواج، منداڤت ديديقن اڬام دڠن لبيه باءيق، القرءان دباچ بوكن سقدر ملڤسي كروڠكوڠ، حديث٢ رسول الله منجادي جنديلا كڤد اخلاق دان سيكڤ سأورڠ مسلم، مک باروله دي داڤت مليهت حقيقة ترسبوت.
Hatta, perkara buruk berlaku ke atas seseorang, hal itu pasti ada hikmah di sisi-Nya. 	 حتى، ڤركارا بوروق برلاكو كأتس سساورڠ، حال ايت ڤستي اد حكمه دسيسيڽ.
Kerana Allah itu tidak akan melakukan sesuatu secara sia-sia. 	 كران الله ايت تيدق اكن ملاكوكن سسواتو سچارا سيا٢.
Hanya jiwa yang bersih tanpa karat hati akan mampu menerima hakikat tersebut dengan yakin. 	 هاڽ جيوا يڠ برسيه تنڤا كارات هاتي اكن ممڤو منريما حقيقة ترسبوت دڠن يقين.
Itulah yang Nirnama usahakan. 	 ايتله يڠ نيرنام اوسهاكن.
Walaupun tahu perlu bergegas pulang, dia tidak tergesa-gesa. 	 والاوڤون تاهو ڤرلو برڬڬس ڤولڠ، دي تيدق ترڬسا-ڬسا.
Solat tetap ditunaikan. 	 صلاة تتڤ دتونايكن.
Zikir tidak ditinggalkan. 	 ذيكير تيدق دتيڠڬلكن.
Berdoa tetap sebulat tumpu. 	 بردعاء تتڤ سبولت تومڤو.
Yakin bahawa rahmat dan bantuan Allah tetap mengiringi. 	 يقين بهاوا رحمة دان بنتوان الله تتڤ مڠيريڠي.
Alunan zikirnya terhenti. 	 الونن ذيكيرڽ ترهنتي.
Gegendang telinga menangkap pergerakan dari kejauhan. 	 ڬڬندڠ تليڠا منڠكڤ ڤرڬرقن دري كجاءوهن.
Namun, dia tidak bergerak, kekal berteleku. 	 نامون، دي تيدق برڬرق، ككل برتلكو.
Andai itu musuh, dia berharap agar musuh itu menyangka bahawa dia tidak bersedia. 	 انداي ايت موسوه، دي برهارڤ اڬر موسوه ايت مڽڠک بهاوا دي تيدق برسديا.
Aku maklum engkau telah mengetahui kehadiranku. 	 اكو معلوم اڠكاو تله مڠتاهوءي كحاضيرنكو.
Suara serak-serak basah kedengaran. 	 سوارا سراق٢ باسه كدڠرن.
Nirnama berdiri daripada simpuhnya. 	 نيرنام برديري درڤد سيمڤوهڽ.
Perlahan-lahan memalingkan seluruh tubuh. 	 ڤرلاهن-لاهن مماليڠكن سلوروه توبوه.
Kelihatan seorang lelaki, tinggi tetapi tubuhnya sederhana, tidak terlalu sasa. 	 كليهتن سأورڠ للاكي، تيڠڬي تتاڤي توبوهڽ سدرهان، تيدق ترلالو ساس.
Rambut panjang melepasi bahu menyentuh dada. 	 رمبوت ڤنجڠ ملڤسي باهو مڽنتوه دادا.
Sebahagiannya tersembunyi di balik tengkolok Getam Tanjung Penaga. 	 سبهاڬينڽ ترسمبوڽي دباليق تڠكولوق ڬتم تنجوڠ ڤناݢ.
Wajah tertutup oleh helaian kain kecil yang digantung dari atas kepala. 	 واجه ترتوتوڤ اوليه هلاين كاءين كچيل يڠ دڬنتوڠ دري اتس كڤالا.
Kain itu punya dua lapis, dan di atas kain itu terpamer lukisan mata satu. 	 كاءين ايت ڤوڽا دوا لاڤيس، دان دأتس كاءين ايت ترڤامير لوكيسن مات ساتو.
Kaki lelaki itu tidak pula beralas selipar atau bercapal. 	 كاكي للاكي ايت تيدق ڤولا برالس سليڤر اتاو برچاڤل.
Bukan mudah hendak memburumu. 	 بوكن موده هندق ممبورومو.
Engkau sering tersembunyi daripada pandangan kami. 	 اڠكاو سريڠ ترسمبوڽي درڤد ڤندڠن كامي.
Dengan kuasa Allah. 	 دڠن كواس الله.
Apakah kuasa itu sudah sirna sehingga daku mampu menjejakimu sekarang?  Tidak sama sekali. 	 اڤاكه كواس ايت سوده سيرنا سهيڠݢ داكو ممڤو منججقيمو سكارڠ؟  تيدق سام سكالي.
Lelaki itu ketawa. 	 للاكي ايت كتاوا.
Mungkin Tuhan yang engkau imani itu tidaklah benar-benar berkuasa. 	 موڠكين توهان يڠ اڠكاو ايماني ايت تيدڤله بنر٢ بركواس.
Sebagaimana Dia tidak berjaya pun mengekang kekuasaan Tuanku Jagat. 	 سباڬايمان دي تيدق برجاي ڤون مڠكڠ ككواساءن توانكو جاڬت.
Engkau bersama Jagat Suci?  Baginda menggelar daku ‘Sang Kelembai’. 	 اڠكاو برسام جاڬت سوچي؟  بڬيندا مڠڬلر داكو سڠ كلمباي.
Dia menuding dadanya dengan ibu jari. 	 دي منوديڠ داداڽ دڠن ايبو جاري.
Daku ditugaskan untuk memburumu semenjak Bagak Durjana tumbang. 	 داكو دتوڬسكن اونتوق ممبورومو سمنجق باڬق دورجان تومبڠ.
Apakah Jagat Suci akhirnya menyedari kehadiranku?  Gelaran Nirnama telah masyhur beberapa tahun ini. 	 اڤاكه جاڬت سوچي اخيرڽ مڽدري كحاضيرنكو؟  ڬلرن نيرنام تله مشهور ببراڤ تاهون اين.
Semenjak gelaran itu terkenal, Tuanku Jagat telah mula mencarimu. 	 سمنجق ڬلرن ايت تركنل، توانكو جاڬت تله مولا منچاريمو.
Risau engkau akan menjadi ancaman. 	 ريساو اڠكاو اكن منجادي انچمن.
Namun, segala sihir tidak dapat menemuimu. 	 نامون، سڬالا سيحير تيدق داڤت منموءيمو.
Jangkaan tuanku tepat apabila Wilayah Ujong tumbang. 	 جڠكاءن توانكو تڤت اڤابيلا ولايه اوجوڠ تومبڠ.
Engkau telah menghapuskan halangan-halangan di sempadan, menyebabkan Semutar Putih boleh menyerbu masuk. 	 اڠكاو تله مڠهاڤوسكن هالڠن٢ دسمڤادن، مڽببكن سموتر ڤوتيه بوليه مڽربو ماسوق.
Tuanku Jagat benar-benar menganggap engkau ancaman besar. 	 توانكو جاڬت بنر٢ مڠڠڬڤ اڠكاو انچمن بسر.
Nirnama tidak membalas. 	 نيرنام تيدق ممبالس.
Diam sambil memerhatikan lelaki di hadapannya itu. 	 ديام سمبيل ممرهاتيكن للاكي دهادڤنڽ ايت.
Sang Kelembai kelihatan tidak bersenjata. 	 سڠ كلمباي كليهتن تيدق برسنجات.
Kain pada wajahnya dengan mata satu, apakah itu menyembunyikan sesuatu? Atau sekadar untuk menyembunyikan hakikat bahawa dirinya seorang yang buta?  Engkau sedang mencari kelemahan daku?  Soalan itu membuatkan pemerhatian Nirnama terhenti. 	 كاءين ڤد واجهڽ دڠن مات ساتو، اڤاكه ايت مڽمبوڽيكن سسواتو؟ اتاو سقدر اونتوق مڽمبوڽيكن حقيقة بهاوا ديريڽ سأورڠ يڠ بوتا؟  اڠكاو سدڠ منچاري كلمهن داكو؟  سوءالن ايت ممبواتكن ڤمرهاتين نيرنام ترهنتي.
Musuhnya seperti dapat membaca isi hati Nirnama. 	 موسوهڽ سڤرتي داڤت ممباچ ايسي هاتي نيرنام.
Tetapi itu hakikatnya hanya satu usaha untuk menyusupkan ragu ke dalam jiwa, lantas membuatkan seseorang mudah mempercayai sesuatu yang dirasakan luar biasa. 	 تتاڤي ايت حقيقتڽ هاڽ ساتو اوسها اونتوق مڽوسوڤكن راڬو كدالم جيوا، لنتس ممبواتكن سساورڠ موده ممڤرچاياءي سسواتو يڠ دراسكن لوار بياسا.
Tiada manusia dapat membaca hati manusia lain. 	 تياد ماءنسي داڤت ممباچ هاتي ماءنسي لاءين.
Manusia hanya mampu meneka. 	 ماءنسي هاڽ ممڤو منكا.
Ah, engkau orang yang bijak. 	 اه، اڠكاو اورڠ يڠ بيجق.
Jika orang lain, sudah ada gerun dalam hati mereka. 	 جک اورڠ لاءين، سوده اد ڬرون دالم هاتي مريک.
Aku hanya takut kepada Allah subhanahu wa taala. 	 اكو هاڽ تاكوت كڤد الله سبحانه وتعالى.
Tuhan yang kuasanya tiba-tiba hilang daripada melindungimu itu?  Tuhan yang sentiasa bersama denganku. 	 توهان يڠ كواسڽ تيبا٢ هيلڠ درڤد مليندوڠيمو ايت؟  توهان يڠ سنتياس برسام دڠنكو.
Lebih dekat dari pembuluh darah. 	 لبيه دكت دري ڤمبولوه داره.
Lelaki di hadapannya tertawa kuat. 	 للاكي دهادڤنڽ ترتاوا قوات.
Jika dia Tuhanmu yang amat rapat, mengapa engkau perlu ada perasaan takut kepada-Nya?  Kerana kemurkaan-Nya adalah benar. 	 جک دي توهانمو يڠ امت راڤت، مڠاڤ اڠكاو ڤرلو اد ڤراساءن تاكوت كڤدڽ؟  كران كموركاءنڽ اداله بنر.
Neraka-Nya adalah benar. 	 نراكڽ ادله بنر.
Begitukah Tuhan yang daku dengar menyatakan diri-Nya sebagai Maha Pengasih lagi Maha Penyayang? Lelaki itu menggerak-gerakkan telunjuk ke arah Nirnama, mula membuka langkah. 	 بڬيتوكه توهان يڠ داكو دڠر مڽاتاكن ديريڽ سباڬاي مها ڤڠاسيه لاڬي مها ڤڽايڠ؟ للاكي ايت مڠڬرق-ڬرقكن تلونجوق كأره نيرنام، مولا ممبوک لڠكه.
Bergerak ke kiri dengan tubuhnya masih menghadap Nirnama. 	 برڬرق ككيري دڠن توبوهڽ ماسيه مڠهادڤ نيرنام.
Ya. 	 يا.
Kerana demikianlah Dia memperihalkan diri-Nya. 	 كران دمکينله دي ممڤريحالكن ديريڽ.
Jadi, di manakah Dia sekarang? Adakah Dia di sini? Atau adakah Dia bersama-sama Kerajaan Semutar Putih yang mungkin lusa atau tulat tidak lagi ada kerana dirempuh Indera Kayangan? Lelaki itu ketawa kuat. 	 جادي، دمانكه دي سكارڠ؟ ادكه دي دسيني؟ اتاو ادكه دي برساما-سام كراجاءن سموتر ڤوتيه يڠ موڠكين لوسا اتاو تولت تيدق لاڬي اد كران درمڤوه ايندرا كايڠن؟ للاكي ايت كتاوا قوات.
Allah ialah adalah Tuhan yang sebenar. 	 الله اياله اداله توهان يڠ سبنر.
Dia bukan makhluk. 	 دي بوكن مخلوق.
Jika ada apa yang Dia kehendaki, cukuplah dengan berkata ‘kun’, maka ‘fayakun’. 	 جک اد اڤ يڠ دي كهندقي، چوكوڤله دڠن بركات ’كون‘، مک ’فيكون‘.
Jadi, maka jadilah. 	 جادي، مک جاديله.
Masa dan tempat tidak memenjarakan-Nya. 	 ماس دان تمڤت تيدق ممنجاركنڽ.
Bahkan, Dia tidak perlu berada di mana-mana secara zat pun untuk membantu hamba-hamba-Nya. 	 بهكن، دي تيدق ڤرلو براد دمان-مان سچارا ذات ڤون اونتوق ممبنتو همبا-همباڽ.
Engkau sentiasa ada jawapannya, ya? Langkahan lelaki itu terhenti. 	 اڠكاو سنتياس اد جواڤنڽ، يا؟ لڠكهن للاكي ايت ترهنتي.
Hanya apa yang aku tahu. 	 هاڽ اڤ يڠ اكو تاهو.
Jadi mengapa perlindungan yang melindungimu telah sirna?  Mungkin kerana ada hikmah-Nya. 	 جادي مڠاڤ ڤرليندوڠن يڠ مليندوڠيمو تله سيرنا؟  موڠكين كران اد حكمهڽ.
Hikmah? Mendedahkan engkau kepada ancaman daku merupakan hikmah?  Sejak bila engkau menjadi ancaman kepadaku?  Lelaki itu terpempan dengan jawapan berani Nirnama. 	 حكمه؟ منددهكن اڠكاو كڤد انچمن داكو مروڤاكن حكمه؟  سجق بيلا اڠكاو منجادي انچمن كڤدكو؟  للاكي ايت ترڤمڤن دڠن جواڤن براني نيرنام.
Dia terkekeh-kekeh, sebelum tawa itu bertukar menjadi terbahak-bahak. 	 دي تركيكيه-كيكيه، سبلوم تاوا ايت برتوكر منجادي تربهاق-بهاق.
Jika demikian, engkau akan menyesal!  Sang Kelembai meluru ke arah Nirnama. 	 جک دمکين، اڠكاو اكن مڽسل!  سڠ كلمباي ملورو كأره نيرنام.
Pergerakannya tangkas. 	 ڤرڬرقنڽ تڠكس.
Dua telapak tangan dan jari-jemarinya dibentukkan umpama cakar. 	 دوا تلڤق تاڠن دان جاري-جماريڽ دبنتوقكن أومڤام چاكر.
Nirnama tidak bergerak, sabar menanti. 	 نيرنام تيدق برڬرق، صبر مننتي.
Apabila Sang Kelembai semakin hampir kepadanya, dia menepis setiap cakaran yang dihantar. 	 اڤابيلا سڠ كلمباي سماكين همڤير كڤدڽ، دي منڤيس ستياڤ چاكرن يڠ دهنتر.
Walaupun cakaran-cakaran itu bagaikan kilat, Nirnama tetap tenang. 	 والاوڤون چاكرن٢ ايت باڬايكن كيلت، نيرنام تتڤ تنڠ.
Tangannya sama pantas menepis. 	 تاڠنڽ سام ڤانتس منڤيس.
Tiada satu pun cakaran itu berjaya mencapai wajah dan tubuhnya. 	 تياد ساتو ڤون چاكرن ايت برجاي منچاڤاي واجه دان توبوهڽ.
Melihat keadaan itu, Sang Kelembai mula menggunakan kaki. 	 مليهت كأداءن ايت، سڠ كلمباي مولا مڠڬوناكن كاكي.
Cakaran demi cakaran seiring dengan tendangan demi tendangan. 	 چاكرن دمي چاكرن سإيريڠ دڠن تندڠن دمي تندڠن.
Tangan dan kaki Nirnama turut sama tangkas menepis dan mengelak. 	 تاڠن دان كاكي نيرنام توروت سام تڠكس منڤيس دان مڠيلق.
Pertembungan mereka mula menghasilkan angin yang berderu-deru. 	 ڤرتمبوڠن مريک مولا مڠحاصيلكن اڠين يڠ بردرو-درو.
Setiap serangan Sang Kelembai itu penuh dengan kekuatan. 	 ستياڤ سرڠن سڠ كلمباي ايت ڤنوه دڠن كقواتن.
Sungguhpun begitu, tubuh Nirnama sudah dilatih untuk mampu menerima serangan sedemikian berat. 	 سوڠڬوهڤون بڬيتو، توبوه نيرنام سوده دلاتيه اونتوق ممڤو منريما سرڠن سدميكين برت.
Engkau nyata bukan calang-calang!  Hanya apa kekuatan yang Allah kurniakan. 	 اڠكاو ڽات بوكن چالڠ٢!  هاڽ اڤ كقواتن يڠ الله كورنياكن.
Tetapi engkau tidak tahu semua perkara! Sang Kelembai menggerakkan tangan seperti hendak mencakar wajah Nirnama, tetapi dia menyelak kain pada wajahnya. 	 تتاڤي اڠكاو تيدق تاهو سموا ڤركارا! سڠ كلمباي مڠڬرقكن تاڠن سڤرتي هندق منچاكر واجه نيرنام، تتاڤي دي مڽيلق  كاءين ڤد واجهڽ.
Dua mata putih terpampang. 	 دوا مات ڤوتيه ترڤمڤڠ.
Tepat menentang mata Nirnama. 	 تڤت مننتڠ مات نيرنام.
Pergerakan Nirnama menjadi kaku. 	 ڤرڬرقن نيرنام منجادي كاكو.
Terus tubuhnya menerima cakaran demi cakaran, sebelum Sang Kelembai melepaskan tendangan berkembar ke dada Nirnama, menyebabkan dia terpelanting beberapa depa ke belakang, melanggar sebatang pokok besar sehingga pokok itu patah dan tercabut, sebelum jatuh dan terseret di atas tanah. 	 تروس توبوهڽ منريما چاكرن دمي چاكرن، سبلوم سڠ كلمباي ملڤسكن تندڠن بركمبر كدادا نيرنام، مڽببكن دي ترڤلنتيڠ ببراڤ دڤا كبلاكڠ، ملڠڬر سباتڠ ڤوكوق بسر سهيڠݢ ڤوكوق ايت ڤاته دان ترچابوت، سبلوم جاتوه دان ترسيريت دأتس تانه.
Sang Kelembai ketawa berdekah-dekah. 	 سڠ كلمباي كتاوا بردكه-دكه.
Nirnama perlahan-lahan bangkit. 	 نيرنام ڤرلاهن-لاهن بڠكيت.
Bahagian hadapan pakaiannya rabak. 	 بهاڬين هادڤن ڤاكاين ڽ رابق.
Kulitnya tergores dan terluka di sana dan di sini. 	 كوليتڽ ترڬوريس دان ترلوكا دسان دان دسيني.
Tubuhnya mula bernoda dengan darah. 	 توبوهڽ مولا برنودا دڠن داره.
Namun, kecederaan tidak parah. 	 نامون، كچدراءن تيدق ڤاره.
Dia memandang Sang Kelembai. 	 دي ممندڠ سڠ كلمباي.
Sesiapa yang melihat mata daku, akan menjadi batu. 	 سسياڤ يڠ مليهت مات داكو، اكن منجادي باتو.
Tetapi engkau berbeza. 	 تتاڤي اڠكاو بربيذا.
Jin yang bersama daku tidak berapa gemar denganmu. 	 جين يڠ برسام داكو تيدق براڤ ڬمر دڠنمو.
Apakah engkau ada mengamalkan apa-apa mantera?  Nirnama mengatur pernafasannya semula. 	 اڤاكه اڠكاو اد مڠمالكن اڤ٢ منترا؟  نيرنام مڠاتور ڤرنفسنڽ سمولا.
Soalan Sang Kelembai diabaikan. 	 سوءالن سڠ كلمباي دأبايكن.
Daku tidak kisah apa mantera yang engkau gunakan. 	 داكو تيدق قيصه اڤ منترا يڠ اڠكاو ڬوناكن.
Engkau akan tertewas jua! Sang Kelembai meluru deras ke arah Nirnama. 	 اڠكاو اكن ترتيواس جوا! سڠ كلمباي ملورو درس كأره نيرنام.
Kali ini, Nirnama tidak menanti Sang Kelembai tiba. 	 كالي اين، نيرنام تيدق مننتي سڠ كلمباي تيبا.
Dia terus mara. 	 دي تروس مارا.
Cakaran Sang Kelembai disambutnya lalu disertai tangkapan. 	 چاكرن سڠ كلمباي دسمبوتڽ لالو دسرتاءي تڠكاڤن.
Terus tubuh Sang Kelembai dibanting ke tanah, mengakibatkan tanah itu meretak dan melekuk. 	 تروس توبوه سڠ كلمباي دبنتيڠ كتانه، مڠعاقبتكن تانه ايت مرتق دان ملكوق.
Sang Kelembai bagai tidak terkesan. 	 سڠ كلمباي باڬاي تيدق تركسن.
Dia pula menarik tangan Nirnama agar jarak antara mereka mendekat, dan menjadikan Nirnama tertunduk dan bertentang dengan kepalanya. 	 دي ڤولا مناريق تاڠن نيرنام اڬر جارق انتارا مريک مندكت، دان منجاديكن نيرنام ترتوندوق دان برتنتڠ دڠن كڤالاڽ.
Sekali lagi kain pada kepalanya diselak. 	 سكالي لاڬي كاءين ڤد كڤالاڽ دسلق.
Nirnama terkaku. 	 نيرنام تركاكو.
Sang Kelembai ketawa serentak melepaskan dua tumbukan deras ke dada Nirnama, mengakibatkan pendekar berparut itu tercampak ke udara, melanggar rimbunan dedaunan dan reranting, sebelum jatuh kembali ke bumi dan terlentang. 	 سڠ كلمباي كتاوا سرنتق ملڤسكن دوا تومبوقن درس كدادا نيرنام، مڠعاقبتكن ڤنديكر برڤاروت ايت ترچمڤق كأودارا، ملڠڬر ريمبونن دداونن دان ررنتيڠ، سبلوم جاتوه كمبالي كبومي دان ترلنتڠ.
Tawa Sang Kelembai bergema memenuhi seluruh pelusuk belantara itu. 	 تاوا سڠ كلمباي برڬيما ممنوهي سلوروه ڤلوسوق بلنتارا ايت.
Engkau mencari-cari di mana jin yang bersama dengan daku agar dapat dibunuh? Jinku kecil dan bergayut pada kedua-dua belah mata daku. 	 اڠكاو منچاري-چاري دمان جين يڠ برسام دڠن داكو اڬر داڤت دبونوه؟ جينكو كچيل دان برڬايوت ڤد كدوا-دوا بله مات داكو.
Nirnama kekal berbaring. 	 نيرنام ككل برباريڠ.
Bibirnya bernoda dengan tompokan-tompokan merah, sebelum darah itu menitik ke lantai belantara. 	 بيبيرڽ برنودا دڠن تومڤوقن٢ ميره، سبلوم داره ايت منيتيق كلنتاي بلنتارا.
Matanya terbuka, tetapi dia hanya mampu memandang langit yang hampir terlindung oleh rimbun dedaunan dan pepohonan. 	 ماتڽ تربوک، تتاڤي دي هاڽ ممڤو ممندڠ لاڠيت يڠ همڤير ترليندوڠ اوليه ريمبون دداونن دان ڤڤوهونن.
Nirnama mengambil masa untuk mengatur pernafasan yang kacau-bilau akibat tumbukan Sang Kelembai tadi. 	 نيرنام مڠمبيل ماس اونتوق مڠاتور ڤرنفسن يڠ كاچو-بيلاو عاقبة تومبوقن سڠ كلمباي تادي.
Sang Kelembai nyata bukan lawan yang calang-calang. 	 سڠ كلمباي ڽات بوكن لاون يڠ چالڠ٢.
Kekuatannya tidak sedikit. 	 كقواتنڽ تيدق سديكيت.
Ditambah dengan sihir yang begitu ampuh untuk melemahkan lawan. 	 دتمبه دڠن سيحير يڠ بڬيتو امڤوه اونتوق ملمهكن لاون.
Walaupun begitu, Nirnama tidak berputus harap. 	 والاوڤون بڬيتو، نيرنام تيدق برڤوتوس هارڤ.
Bibirnya kembali terkumat-kamit. 	 بيبيرڽ كمبالي تركومت-كاميت.
Dia membaca tiga Qul, diikuti Ayatul Qursi. 	 دي ممباچ تيݢ قول، دإيكوتي ايات الكرسى.
Empat perkara itu diulang-ulangnya. 	 امڤت ڤركارا ايت داولڠ-اولڠڽ.
Sudah tidak bertenaga untuk bangkit? Jika orang lain menerima dua tumbukan tadi, tubuhnya telah berkecai. 	 سوده تيدق برتناݢ اونتوق بڠكيت؟ جک اورڠ لاءين منريما دوا تومبوقن تادي، توبوهڽ تله بركچاي.
Engkau jelas bukan orang sembarangan. 	 اڠكاو جلس بوكن اورڠ سمبارڠن.
Apakah engkau ada jin yang juga memberikan perlindungan?  Nirnama tidak membalas. 	 اڤاكه اڠكاو اد جين يڠ جوݢ ممبريكن ڤرليندوڠن؟  نيرنام تيدق ممبالس.
Dia kekal berbaring. 	 دي ككل برباريڠ.
Bibirnya terus terkumat-kamit. 	 بيبيرڽ تروس تركومت-كاميت.
Ayat-ayat itu tidak akan membantumu. 	 ايات٢ ايت تيدق اكن ممبنتومو.
Jin yang bersama dengan daku bukan jin baru. 	 جين يڠ برسام دڠن داكو بوكن جين بارو.
Apakah engkau menewaskan jin-jin Jalak Bentala dengan menyemburkan ayat-ayat itu? Sang Kelembai ketawa. 	 اڤاكه اڠكاو منيواسكن جين٢ جالق بنتالا دڠن مڽمبوركن ايات٢ ايت؟ سڠ كلمباي كتاوا.
Bibir Nirnama terus terkumat-kamit. 	 بيبير نيرنام تروس تركومت-كاميت.
Dia mengabaikan sindiran Sang Kelembai walaupun apa yang diucapkan oleh lelaki itu hakikatnya ada kebenaran. 	 دي مڠابايكن سينديرن سڠ كلمباي والاوڤون اڤ يڠ داوچڤكن اوليه للاكي ايت حقيقتڽ اد كبنرن.
Bukan semua jin akan merasa takut atau gerun dengan ayat-ayat al-Quran. 	 بوكن سموا جين اكن مراس تاكوت اتاو ڬرون دڠن ايات٢ القرءان.
Jin ada aneka macam dan umur masing-masing. 	 جين اد انيک ماچم دان عمور ماسيڠ٢.
Sebahagian mereka tidak mudah terkesan dengan ayat-ayat al-Quran, hasil daripada pengalaman dan kekuatan. 	 سبهاڬين مريک تيدق موده تركسن دڠن ايات٢ القرءان، حاصيل درڤد ڤڠالمن دان كقواتن.
Sebahagian jin perlu dibunuh dengan tindakan untuk menghentikan pengaruh mereka. 	 سبهاڬين جين ڤرلو دبونوه دڠن تيندقن اونتوق مڠهنتيكن ڤڠاروه مريک.
Ayat-ayat al-Quran yang dibaca oleh Nirnama itu adalah lebih kepada kekuatan jiwanya. 	 ايات٢ القرءان يڠ دباچ اوليه نيرنام ايت اداله لبيه كڤد كقواتن جيواڽ.
Berhadapan dengan jin-jin bukanlah boleh dengan jiwa yang lemah. 	 برهادڤن دڠن جين٢ بوكنله بوليه دڠن جيوا يڠ لمه.
Apabila tersisip di hati bahawa jin punya kuasa ke atas diri, maka di situ bermula ketergelinciran yang boleh membawa kepada kekalahan. 	 اڤابيلا ترسيسيڤ دهاتي بهاوا جين ڤوڽا كواس كأتس ديري، مک دسيتو برمولا كترڬلينچيرن يڠ بوليه ممباوا كڤد ككالهن.
Hakikatnya, jin hanyalah makhluk Allah, sebagaimana manusia. 	 حقيقتڽ، جين هاڽله مخلوق الله، سباڬايمان ماءنسي.
Engkau mungkin mati akal untuk menghadapiku. 	 اڠكاو موڠكين ماتي عقل اونتوق مڠهادڤيكو.
Engkau di ambang maut. 	 اڠكاو دأمبڠ موت.
Sang Kelembai menyeringai sinis. 	 سڠ كلمباي مڽريڠا سينيس.
Jadi, daku mahu memberikan engkau satu hadiah perpisahan. 	 جادي، داكو ماهو ممبريكن اڠكاو ساتو هديه ڤرڤيسهن.
Tahukah engkau perihal Puteri Gunung Ledang yang digilai Sultan Mahmud?  Nirnama memasang telinga, masih tidak bergerak-gerak. 	 تاهوكه اڠكاو ڤريحال ڤوتري ڬونوڠ ليدڠ يڠ ديڬيلاءي سلطان محمود؟  نيرنام مماسڠ تليڠا، ماسيه تيدق برڬرق-ڬرق.
Dia hakikatnya dihantar oleh Jagat Suci untuk melemahkan Semutar Putih dari dalam. 	 دي حقيقتڽ دهنتر اوليه جاڬت سوچي اونتوق ملمهكن سموتر ڤوتيه دري دالم.
Apa yang menarik, sasaran utamanya adalah Sultan Mahmud. 	 اڤ يڠ مناريق، ساسرن اوتامڽ اداله سلطان محمود.
Tetapi sesuatu di luar jangkaan telah berlaku. 	 تتاڤي سسواتو دلوار جڠكاءن تله برلاكو.
Sang Kelembai ketawa, bagai apa yang diceritakannya itu merupakan suatu jenaka. 	 سڠ كلمباي كتاوا، باڬاي اڤ يڠ دچريتاكنڽ ايت مروڤاكن سواتو جناک.
Apabila Sultan Mahmud nanar dengan mimpi-mimpi yang hadir kepadanya, dia mengutuskan Laksamana Utama Semutar Putih untuk mencari Puteri Gunung Ledang di puncak gunung itu. 	 اڤابيلا سلطان محمود نانر دڠن ميمڤي٢ يڠ حاضير كڤدڽ، دي مڠوتوسكن لقسامان اوتام سموتر ڤوتيه اونتوق منچاري ڤوتري ڬونوڠ ليدڠ دڤونچق ڬونوڠ ايت.
Tuanku Jagat dengan kebijaksanaannya, telah mengarahkan Tuha itu digoda. 	 توانكو جاڬت دڠن كبيجقسناءنڽ، تله مڠارهكن توها ايت دڬودا.
Siapa sangka, kecantikan dan keindahan sang puteri, bersama pujuk rayu kepada sang laksamana, benar-benar membuatkan anak murid Adiwaja itu tumbang jua!  Mata Nirnama membesar. 	 سياڤا سڠک، كچنتيقن دان كاءيندهن سڠ ڤوتري، برسام ڤوجوق رايو كڤد سڠ لقسامان، بنر٢ ممبواتكن انق موريد اديواج ايت تومبڠ جوا!  مات نيرنام ممبسر.
Dengan jatuhnya Wilayah Ujong, Tuanku Jagat tidak boleh lagi menerima apa-apa kejutan. 	 دڠن جاتوهڽ ولايه اوجوڠ، توانكو جاڬت تيدق بوليه لاڬي منريما اڤ٢ كجوتن.
Maka, Puteri Gunung Ledang diarahkan untuk menyempurnakan tujuannya. 	 مک، ڤوتري ڬونوڠ ليدڠ دأرهكن اونتوق مڽمڤورناكن توجوانڽ.
Berpakat dengan Tuha yang telah lama berselingkuh dengannya, mereka memberikan syarat-syarat yang bertujuan untuk merosakkan keamanan Istana Semutar Putih dari dalam. 	 برڤاكت دڠن توها يڠ تله لاما برسليڠكوه دڠنڽ، مريک ممبريكن شرط٢ يڠ برتوجوان اونتوق مروسقكن كامانن ايستان سموتر ڤوتيه دري دالم.
Menghasilkan tekanan, pergaduhan, sengketa. 	 مڠحاصيلكن تكنن، ڤرڬادوهن، سڠکتا.
Kemudian, Tuha akan membunuh Sultan Mahmud, menjadi wira kepada rakyat. 	 كمودين، توها اكن ممبونوه سلطان محمود، منجادي ويرا كڤد رعيت.
Gerombolan tentera Indera Kayangan dan Segenting Kra yang datang mengasak, akan berundur. 	 ڬرومبولن تنترا ايندرا كايڠن دان سڬنتيڠ كرا يڠ داتڠ مڠاسق، اكن براوندور.
Kononnya kerana kebijaksanaan Tuha. 	 كونونڽ كران كبيجقسناءن توها.
Akhirnya, Tuha akan ditabalkan menjadi pemerintah Semutar Putih. 	 اخيرڽ، توها اكن دتابلكن منجادي ڤمرينته سموتر ڤوتيه.
Melaka serta seluruh Wilayah Ujong, kembali di bawah kekuasaan Tuanku Jagat. 	 ملاک سرتا سلوروه ولايه اوجوڠ، كمبالي دباوه ككواساءن توانكو جاڬت.
Tawa Sang Kelembai berdekah-dekah. 	 تاوا سڠ كلمباي بردكه-دكه.
Bijak, bukan? Daku dedahkan untuk engkau, sebelum maut menyapamu. 	 بيجق، بوكن؟ داكو ددهكن اونتوق اڠكاو، سبلوم موت مڽاڤامو.
Sang Kelembai melurutkan kain pada wajahnya. 	 سڠ كلمباي ملوروتكن كاءين ڤد واجهڽ.
Kedua-dua mata putihnya bagaikan bersinar. 	 كدوا-دوا مات ڤوتيهڽ باڬايكن برسينر.
Jelas, dia mahu menamatkan pertarungan ini. 	 جلس، دي ماهو منمتكن ڤرتاروڠن اين.
Perlahan-lahan dia mendapatkan tubuh Nirnama yang masih terbaring. 	 ڤرلاهن-لاهن دي منداڤتكن توبوه نيرنام يڠ ماسيه ترباريڠ.
Baru sahaja dia merapat, tiba-tiba kakinya disepak oleh Nirnama. 	 بارو سهاج دي مراڤت، تيبا٢ كاكيڽ دسڤق اوليه نيرنام.
Sang Kelembai hampir hilang keseimbangan, mujur dia sempat menolak tanah dengan tangannya, melompat balik kuang dan berdiri semula. 	 سڠ كلمباي همڤير هيلڠ كسإيمبڠن، موجور دي سمڤت منولق تانه دڠن تاڠنڽ، ملومڤت باليق كواڠ دان برديري سمولا.
Nirnama telah bangkit. 	 نيرنام تله بڠكيت.
Sebahagian bajunya yang rabak, dicarik dan diikat mengelilingi kepala, menutup bahagian mata. 	 سبهاڬين باجوڽ يڠ رابق، دچاريق دان دإيكت مڠليليڠي كڤالا، منوتوڤ بهاڬين مات.
Engkau bertanya mengapa perlindungan terhadapku bagai melemah hingga engkau mampu menemui aku?  Sang Kelembai kehilangan kata-kata. 	 اڠكاو برتاڽ مڠاڤ ڤرليندوڠن ترهادڤكو باڬاي ملمه هيڠݢ اڠكاو ممڤو منموءي اكو؟  سڠ كلمباي كهيلڠن كات٢.
Dia tergamam dengan kesanggupan Nirnama untuk bertarung dengannya tanpa penglihatan. 	 دي ترڬامام دڠن كسڠڬوڤن نيرنام اونتوق برتاروڠ دڠنڽ تنڤا ڤڠليهتن.
Hikmah-Nya mungkin untuk engkau mendedahkan segala-galanya kepadaku. 	 حكمهڽ موڠكين اونتوق اڠكاو منددهكن سڬالا-ڬالاڽ كڤدكو.
Nirnama mengalun-alunkan tangannya. 	 نيرنام مڠالون-ألونكن تاڠنڽ.
Angin mula menderu. 	 اڠين مولا مندرو.
Dedaunan yang berterbangan memenuhi suasana. 	 دداونان يڠ برتربڠن ممنوهي سواسان.
Pokok-pokok pun bergoyang. 	 ڤوكوق٢ ڤون برڬويڠ.
Setiap pergerakan Nirnama bagai mengheret alam untuk bersama-samanya. 	 ستياڤ ڤرڬرقن نيرنام باڬاي مڠهيريت عالم اونتوق برساما-سامڽ.
Perlahan-lahan Nirnama mencapai hulu keris warisan Sultan Mansur. 	 ڤرلاهن-لاهن نيرنام منچاڤاي هولو كريس واريثن سلطان منصور.
Senjata itu dihunus. 	 سنجات ايت دهونوس.
Sang Kelembai terpegun. 	 سڠ كلمباي ترڤڬون.
Bulu romanya menegak. 	 بولو روماڽ منڬق.
Tengkuknya meremang. 	 تڠكوقڽ مرمڠ.
Dia bagaikan baru tersedar bahawa dia telah tersalah langkah. 	 دي باڬايكن بارو ترسدر بهاوا دي تله ترساله لڠكه.
Nirnama nyata tidak bertindak sedemikian kerana kebodohan. 	 نيرنام ڽات تيدق برتيندق سدميكين كران كبودوهن.
Nirnama jelas yakin bahawa dirinya amat handal hingga mampu berhadapan dengan Sang Kelembai tanpa penglihatan. 	 نيرنام جلس يقين بهاوا ديريڽ امت هندل هيڠݢ ممڤو برهادڤن دڠن سڠ كلمباي تنڤا ڤڠليهتن.
Aku dapat menghidu gerun darimu, Sang Kelembai! Nirnama menapak ke hadapan sambil mengacu keris. 	 اكو داڤت مڠهيدو ڬرون دريمو، سڠ كلمباي! نيرنام مناڤق كهادڤن سمبيل مڠاچو كريس.
Bersedia untuk menamatkan pertarungan antara mereka. 	 برسديا اونتوق منمتكن ڤرتاروڠن انتارا مريک.
Kita akan bertemu lagi! Sang Kelembai membuka langkah seribu, meninggalkan kawasan itu sepantas kilat. 	 كيت اكن برتمو لاڬي! سڠ كلمباي ممبوک لڠكه سريبو، منيڠڬلكن كاوسن ايت سڤنتس كيلت.
Apabila menyedari bahawa Sang Kelembai sudah terlalu jauh meninggalkannya, barulah Nirnama menurunkan kain baju pada wajahnya. 	 اڤابيلا مڽدري بهاوا سڠ كلمباي سوده ترلالو جاءوه  منيڠڬلكنڽ، باروله نيرنام منورونكن كاءين باجو ڤد واجهڽ.
Dia menghela nafas panjang sambil menyarung kembali keris warisan Sultan Mansur ke pinggang. 	 دي مڠهيلا نفس ڤنجڠ سمبيل مڽاروڠ كمبالي كريس واريثن سلطان منصور كڤيڠڬڠ.
Ya Allah, bantulah aku untuk cepat sampai ke Istana Semutar Putih. 	 يا الله، بنتوله اكو اونتوق چڤت سمڤاي كأيستان سموتر ڤوتيه.
Keadaan nyata lebih genting daripada apa yang aku sangkakan. 	 كأداءن ڽات لبيه ڬنتيڠ درڤد اڤ يڠ اكو ساڠكاكن.
Hanya kepada Engkau aku bergantung harap. 	 هاڽ كڤد اڠكاو اكو برڬنتوڠ هارڤ.
Guru, berapa lama aku perlu memejamkan mataku sebegini? Apa yang aku perlu cari?  Shhh. 	 ڬورو، براڤ لاما اكو ڤرلو ممجمکن ماتكو سبڬيني؟ اڤ يڠ اكو ڤرلو چاري؟  سههه.
Mulutnya dikatup semula. 	 مولوتڽ دكاتوڤ سمولا.
Gelap gelita. 	 ڬلڤ ڬليتا.
Adiwaja sekadar meminta dia menumpukan perhatian dan mendengar. 	 اديواج سقدر ممينتا دي منومڤوكن ڤرهاتين دان مندڠر.
Sememangnya setelah bertahun-tahun dilatih Adiwaja, pendengarannya menjadi lebih hebat berbanding manusia biasa. 	 سميمڠڽ ستله برتاهون-تاهون دلاتيه اديواج، ڤندڠرنڽ منجادي لبيه هيبت بربنديڠ ماءنسي بياسا.
Dia sudah mampu mendengar dengan jelas setiap helaian daun yang bergerak ditiup angin. 	 دي سوده ممڤو مندڠر دڠن جلس ستياڤ هلاين داون يڠ برڬرق دتياڤ اڠين.
Bermakna, dia boleh mengetahui berapa bilangan helai daun yang terdapat pada satu-satu dahan dan pokok secara tepat, berdasarkan pendengaran sahaja. 	 برمعنا، دي بوليه مڠتاهوءي براڤ بيلڠن هلاي داون يڠ ترداڤت ڤد ساتو٢ داهن دان ڤوكوق سچارا تڤت، برداسركن ڤندڠرن سهاج.
Tetapi apakah ada tahap yang lebih tinggi?  Tumpukan perhatian. 	 تتاڤي اڤاكه اد تاهڤ يڠ لبيه تيڠڬي؟  تومڤوكن ڤرهاتين.
Bersihkan hati. 	 برسيهكن هاتي.
Tumpukan pada kebolehan deriamu. 	 تومڤوكن ڤد كبوليهن دريامو.
Apa yang aku sedang cari, guru? Matanya masih terpejam. 	 اڤ يڠ اكو سدڠ چاري، ڬورو؟ ماتڽ ماسيه ترڤجام.
Apa yang di luar kebiasaan. 	 اڤ يڠ دلوار كبياساءن.
Dahinya berkerut. 	 داهيڽ بركروت.
Beberapa ketika kemudian, dia menghela nafas panjang seraya membuka mata. 	 ببراڤ كتيک كمودين، دي مڠهيلا نفس ڤنجڠ سرايا ممبوک مات.
Adiwaja sedang bersila di hadapannya. 	 اديواج سدڠ برسيلا دهادڤنڽ.
Aku dapat mendengar seluruh alam ini bersuara. 	 اكو داڤت مندڠر سلوروه عالم اين برسوارا.
Hatta pergerakan semut di bawah teratakmu itu, guru. 	 حتى ڤرڬرقن سموت دباوه تراتقمو ايت، ڬورو.
Aku tidak tahu apa lagi yang engkau mahu aku dengari. 	 اكو تيدق تاهو اڤ لاڬي يڠ اڠكاو ماهو اكو دڠري.
Adiwaja tersengih seraya bangkit. 	 اديواج ترسڠيه سرايا بڠكيت.
Aku mahu engkau mampu mengesan pergerakan jin. 	 اكو ماهو اڠكاو ممڤو مڠسن ڤرڬرقن جين.
Matanya terbuntang. 	 ماتڽ تربونتڠ.
Hah? Mampukah kita sebagai manusia berbuat demikian?  Dengan latihan dan izin Allah. 	 هاه؟ ممڤوكه كيت سباڬاي ماءنسي بربوات دمکين؟  دڠن لاتيهن دان ايذين الله.
Guru mampu melakukannya?  Adiwaja mengangguk. 	 ڬورو ممڤو ملاكوكنڽ؟  اديواج مڠڠڬوق.
Bagaimana? Apakah ada zikir tertentu?  Jin itu makhluk. 	 باڬايمان؟ اڤاكه اد ذيكير ترتنتو؟  جين ايت مخلوق.
Mereka hanya tidak kelihatan. 	 مريک هاڽ تيدق كليهتن.
Apabila mereka mahu memberikan mudarat kepada manusia, mereka perlu berada di ruang yang sama. 	 اڤابيلا مريک ماهو ممبريكن مضرة كڤد ماءنسي، مريک ڤرلو براد درواڠ يڠ سام.
Dengan deria yang lebih hebat, kita akan dapat merasai kehadiran mereka. 	 دڠن دريا يڠ لبيه هيبت، كيت اكن داڤت مراساءي كحاضيرن مريک.
Jadi, cukup sekadar memejamkan mata dan bergantung kepada deria?  Bergantung kepada Allah. 	 جادي، چوكوڤ سقدر ممجمکن مات دان برڬنتوڠ كڤد دريا؟  برڬنتوڠ كڤد الله.
Deriamu hanya alat. 	 دريامو هاڽ الت.
Tetapi ini bukan kali pertama kita berlatih begini. 	 تتاڤي اين بوكن كالي ڤرتام كيت برلاتيه بڬيني.
Aku tidak tahu aku mampu mencapai tahap yang lebih tinggi. 	 اكو تيدق تاهو اكو ممڤو منچاڤاي تاهڤ يڠ لبيه تيڠڬي.
Jangan berputus asa. 	 جاڠن برڤوتوس اسا.
Walaupun aku akui, aku ada kelebihan dalam hal ini. 	 والاوڤون اكو اكوءي، اكو اد كلبيهن دالم حال اين.
Aku memang sudah terbiasa hidup dalam gelap gelita. 	 اكو ميمڠ سوده تربياسا هيدوڤ دالم ڬلڤ ڬليتا.
Ketiadaan mata membuatkan aku benar-benar perlu memberikan tumpuan yang luar biasa menggunakan deria-deria yang lain. 	 كتياداءن مات ممبواتكن اكو بنر٢ ڤرلو ممبريكن تومڤوان يڠ لوار بياسا مڠڬوناكن دريا٢ يڠ لاءين.
Terlalu lama aku sudah berkeadaan begini, maka aku sendiri telah terlatih begitu lama. 	 ترلالو لاما اكو سوده بركأداءن بڬيني، مک اكو سنديري تله ترلاتيه بڬيتو لاما.
Sedang aku pula masih memandang dengan mata. 	 سدڠ اكو ڤولا ماسيه ممندڠ دڠن مات.
Dia bangkit sambil menghela nafas panjang. 	 دي بڠكيت سمبيل مڠهيلا نفس ڤنجڠ.
Apakah guru fikir aku akan mampu menguasainya?  Jika engkau mahu menewaskan Jagat Suci, ini satu keperluan. 	 اڤاكه ڬورو فيكير اكو اكن ممڤو مڠواساءيڽ؟  جک اڠكاو ماهو منيواسكن جاڬت سوچي، اين ساتو كڤرلوان.
Dia sentiasa didampingi jin-jin yang menguatkannya. 	 دي سنتياس ددمڤيڠي جين٢ يڠ مڠواتكنڽ.
Jika guru mempunyai kelebihan ini, mengapa guru tidak memusnahkan jin yang mendampinginya saat dia berada di dalam pasungan?  Adiwaja tersengih. 	 جک ڬورو ممڤوڽاءي كلبيهن اين، مڠاڤ ڬورو تيدق مموسنهكن جين يڠ مندمڤيڠيڽ ساعت دي براد ددالم ڤاسوڠن؟  اديواج ترسڠيه.
Sebenarnya aku pun baru benar-benar mahir dengan kelebihan ini dalam beberapa tahun ini. 	 سبنرڽ اكو ڤون بارو بنر٢ ماهير دڠن كلبيهن اين دالم ببراڤ تاهون اين.
Jangan engkau fikir aku hanya melatih dirimu. 	 جاڠن اڠكاو فيكير اكو هاڽ ملاتيه ديريمو.
Aku melatih diriku juga. 	 اكو ملاتيه ديريكو جوݢ.
Jadi, apakah pertapaanku masih perlu disambung?  Gurunya menggeleng. 	 جادي، اڤاكه ڤرتاڤاءنكو ماسيه ڤرلو دسمبوڠ؟  ڬوروڽ مڠڬيليڠ.
Jika kita menunggu sempurna, sampai bila pun perjuangan tidak akan bermula. 	 جک كيت منوڠڬو سمڤورنا، سمڤاي بيلا ڤون ڤرجواڠن تيدق اكن برمولا.
Latihanmu sudah hampir di penghujung. 	 لاتيهنمو سوده همڤير دڤڠهوجوڠ.
Beberapa purnama lagi, tamatlah latihanmu. 	 ببراڤ ڤورنام لاڬي، تمتله لاتيهنمو.
Selebihnya engkau mantapkan sepanjang pengembaraanmu dengan pengalaman di medan. 	 سلبيهڽ اڠكاو منتڤكن سڤنجڠ ڤڠمباراءنمو دڠن ڤڠالمن دميدن.
Bagaimana aku mahu berhadapan dengan ahli sihir dan tukang sihir jika begitu?  Jalan menewaskan mereka bukan hanya tertakluk kepada mengetahui kedudukan jin mereka. 	 باڬايمان اكو ماهو برهادڤن دڠن اهلي سيحير دان توكڠ سيحير جک بڬيتو؟  جالن منيواسكن مريک بوكن هاڽ ترتعلوق كڤد مڠتاهوءي كدودوقن جين مريک.
Engkau tidak lupa segala zikir yang aku ajarkan bagi menangkis sihir-sihir?  Dia menggeleng. 	 اڠكاو تيدق لوڤا سڬالا ذيكير يڠ اكو اجركن باڬي منڠكيس سيحير٢ ؟  دي مڠڬيليڠ.
Jangan pernah sekali ditinggalkan. 	 جاڠن ڤرنه سكالي دتيڠڬلكن.
Jiwa perlu sentiasa bersih. 	 جيوا ڤرلو سنتياس برسيه.
Apabila ada dosa atau rasa mahu berbuat dosa, maka istighfar dan segera bertaubat. 	 اڤابيلا اد دوسا اتاو راس ماهو بربوات دوسا، مک إستغفر دان سڬرا برتوبة.
Ibadah perlu diperhebat. 	 عباده ڤرلو دڤرهيبت.
Engkau mesti ada jiwa sufi, walau bergerak di medan sebagai jundi. 	 اڠكاو مستي اد جيوا صوفي، والاو برڬرق دميدن سباڬاي جوندى.
Sufi jundi. 	 صوفي جوندى.
Istilah itu disebutnya. 	 اصطلاح ايت دسبوتڽ.
Istilah yang menggambarkan kebersihan hati seorang pejuang. 	 اصطلاح يڠ مڠڬمبركن كبرسيهن هاتي سأورڠ ڤجواڠ.
Tidaklah seseorang itu hanya perlu terkurung di dalam gua untuk mencapai kesucian jiwa. 	 تيدقله سساورڠ ايت هاڽ ڤرلو تركوروڠ ددالم ڬوا اونتوق منچاڤاي كسوچين جيوا.
Itulah yang dipersembahkan oleh Rasulullah dan para sahabat baginda. 	 ايتله يڠ دڤرسمبهكن اوليه رسول الله دان ڤارا صحابة بڬيندا.
Mereka orang yang hidup di medan tetapi jiwa mereka bersih. 	 مريک اورڠ يڠ هيدوڤ دميدن تتاڤي جيوا مريک برسيه.
Ingatlah bahawa syaitan tidak punya kuasa ke atas kita. 	 ايڠتله بهاوا شيطان تيدق ڤوڽا كواس كأتس كيت.
Berimanlah dengan perkara itu. 	 برإيمانله دڠن ڤركارا ايت.
Maka, mereka tidak akan sekali-kali mampu memperapa-apakanmu dengan teruk. 	 مک، مريک تيدق اكن سكالي-كالي ممڤو ممڤراڤا-اڤكنمو دڠن تروق.
Sepanjang pengajiannya dengan Adiwaja, semenjak awal lagi, ilmu-ilmu yang bersangkut paut dengan ilmu sihir, diajarkan oleh gurunya itu kepada dia dan kakanda-kakanda seperguruannya. 	 سڤنجڠ ڤڠاجينڽ دڠن اديواج، سمنجق اول لاڬي، علمو٢ يڠ برسڠکوت ڤاءوت دڠن علمو سيحير، دأجركن اوليه ڬوروڽ ايت كڤد دي دان ككندا٢ سڤرڬوروانڽ.
Mereka tidak belajar ilmu sihir untuk mengamalkannya. 	 مريک تيدق بلاجر علمو سيحير اونتوق مڠمالكنڽ.
Tetapi belajar untuk mengetahuinya, dan arif dalam cara-cara untuk menangkisnya. 	 تتاڤي بلاجر اونتوق مڠتاهوءيڽ، دان عارف دالم چارا٢ اونتوق منڠكيسڽ.
Sihir ada pelbagai jenis. 	 سيحير اد ڤلباڬاي جنيس.
Sihir Pemisah contohnya, yang boleh digunakan untuk memisahkan pasangan, anak dan ibu, anak dan bapa, adik beradik, sahabat, rakan niaga dan seumpamanya. 	 سيحير ڤميسه چونتوهڽ، يڠ بوليه دڬوناكن اونتوق مميسهكن ڤاسڠن، انق دان ايبو، انق دان باڤ، اديق براديق، صحابة، راكن نياݢ دان سأومڤامڽ.
Juga ada Sihir Mahabbah, yakni sihir penarik, yang boleh menyebabkan seseorang jatuh cinta, jatuh nanar kepada seorang yang lain. 	 جوݢ اد سيحير محبّه، يعني سيحير ڤناريق، يڠ بوليه مڽببكن سسأورڠ جاتوه چينتا، جاتوه نانر كڤد سأورڠ يڠ لاءين.
Wujud juga Sihir Takhyil, sihir yang bertindak untuk mengelabui pandangan, menghilangkan kemampuan pancaindera. 	 وجود جوݢ سيحير تخييل، سيحير يڠ برتيندق اونتوق مڠلابوءي  ڤندڠن، مڠهيلڠكن كممڤوان ڤنچاإيندرا.
Turut ada Sihir Pembuat Gila, Sihir Pembuat Kelesuan, Sihir Pembawa Penyakit, Sihir Ilmu Kebal, Sihir Penambah Kekuatan Diri, Sihir Ibu Harta, dan bermacam lagi jenis sihir. 	 توروت اد سيحير ڤمبوات ڬيلا، سيحير ڤمبوات كلسوان، سيحير ڤمباوا ڤڽاكيت، سيحيرعلمو كبل، سيحير ڤنمبه كقواتن ديري، سيحير ايبو هرتا، دان برماچم لاڬي جنيس سيحير.
Satu persamaan dalam semua sihir ini, ialah pengamalnya perlu membina hubungan dengan jin dan syaitan yang akan membantunya. 	 ساتو ڤرسامأن دالم سموا سيحير اين، اياله ڤڠعمالڽ ڤرلو ممبينا هوبوڠن دڠن جين دان شيطان يڠ اكن ممبنتوڽ.
Secara langsung, menjadikan urusan pengamalan sihir sebagai syirik, mempersekutukan Allah azza wa jalla. 	 سچارا لڠسوڠ، منجاديكن اوروسن ڤڠامالن سيحير سباڬاي شيريک، ممڤرسكوتوكن الله عز وجل.
Ada berbagai cara tukang sihir melakukan sihir. 	 اد برباڬاي چارا توكڠ سيحير ملاكوكن سيحير.
Ada cara iqsam, yakni bersumpah dengan nama jin dan syaitan. 	 اد چارا اقسم، يعني برسومڤه دڠن نام جين دان شيطان.
Ada cara penyembelihan, sama ada penyembelihan haiwan atau manusia. 	 اد چارا ڤڽمبليهن، سام اد ڤڽمبليهن حيوان اتاو ماءنسي.
Ada juga dengan cara sufliyah yakni kenistaan. 	 اد جوݢ دڠن چارا صوفليه يعني كنيستاءن.
Dengan cara sufliyah, seorang ahli sihir perlu menistakan ajaran Islam, dengan apa cara sekalipun, bagi mempamerkan dirinya lebih taat setia kepada kekuasaan jin, syaitan, dan bukan kepada Allah. 	 دڠن چارا صوفليه، سأورڠ اهلي سيحير ڤرلو منيستاكن اجرن إسلام، دڠن اڤ چارا سكاليڤون، باڬي ممڤاميركن ديريڽ لبيه طاعة ستيا كڤد ككواساءن جين، شيطان، دان بوكن كڤد الله.
Dengan itu, jin dan syaitan akan lebih rela membantunya. 	 دڠن ايت، جين دان شيطان اكن لبيه ريلا ممبنتوڽ.
Terdapat juga cara najasah, yakni menulis ayat-ayat Al-Quran dengan benda najis, seperti darah haiwan atau darah manusia. 	 ترداڤت جوݢ چارا نجاسه، يعني منوليس ايات٢ القرءان دڠن بندا نجيس، سڤرتي داره حيوان اتاو داره ماءنسي.
Antara yang masyhur diamalkan masyarakat melayu ialah cara tankis, yakni membaca Al-Quran secara terbalik, bercampur baur dengan mantera yang tidak difahami, bersilang dengan seruan terhadap jin dan mambang. 	 انتارا يڠ مشهور دعمالكن مشاركت ملايو اياله چارا تنكيس، يعني ممباچ القرءان سچارا ترباليق، برچمڤور باور دڠن منترا يڠ تيدق دفهمي، برسيلڠ دڠن سروان ترهادڤ جين دان ممبڠ.
Bahkan ada sihir yang memerlukan pengamalnya menyembah binatang tertentu. 	 بهكن اد سيحير يڠ ممرلوكن ڤڠعملڽ مڽمبه بيناتڠ ترتنتو.
Ada pelbagai jenis sihir. 	 اد ڤلباڬاي جنيس سيحير.
Semua diajarkan oleh Adiwaja kepadanya, menjadikan dia serba serbi tahu. 	 سموا دأجركن اوليه اديواج كڤدڽ، منجاديكن دي سربا سربي تاهو.
Jika dia mahu, dia boleh mengamalkannya. 	 جک دي ماهو، دي بوليه مڠمالكنڽ.
Tetapi tunjang bagi segala sihir ialah mendapatkan khidmat daripada jin dan syaitan, dan mengkufuri Allah azza wa jalla. 	 تتاڤي تونجڠ باڬي سڬالا سيحير اياله منداڤتكن خدمت درڤد جين دان شيطان، دان مڠكوفوري الله عز وجل.
Itulah hakikat sebenar sihir. 	 ايتله حقيقة سبنر سيحير.
Ujian kepada manusia. 	 اوجين كڤد ماءنسي.
Keimanan manusia akan teruji dengan sihir. 	 كإيمانن ماءنسي اكن تراوجي دڠن سيحير.
Lantas menjadikan pengamalan sihir satu amalan yang haram. 	 لنتس منجاديكن ڤڠعملن سيحير ساتو عمالن يڠ حرام.
Adiwaja hanya mengajarkan anak-anak muridnya ilmu sihir untuk menangkisnya. 	 اديواج هاڽ مڠاجركن انق٢ موريدڽ علمو سيحير اونتوق منڠكيسڽ.
Kerana itu, pemerkasaan rohani menjadi tunjang kepada didikan Adiwaja. 	 كران ايت، ڤمركاساءن روحاني منجادي تونجڠ كڤد ديديقن اديواج.
Syaitan dan jin tidak ada kekuasaan ke atas orang-orang yang tegar keimanannya. 	 شيطان دان جين تيدق اد ككواساءن كأتس اورڠ٢ يڠ تڬر كإيماننڽ.
Sesungguhnya syaitan itu tidak ada kekuasaan atas orang-orang yang beriman dan bertawakkal kepada Rabb-nya. 	 سسوڠڬوهڽ شيطان ايت تيدق اد ككواساءن أتس اورڠ٢ يڠ برإيمان دان برتوكل كڤد ربّ-ڽ.
Sesungguhnya kekuasaan syaitan hanyalah atas orang-orang yang menjadikannya sebagai pemimpin dan atas orang-orang yang mempersekutukannya dengan Allah. 	 سسوڠڬوهڽ ككواساءن شيطان هاڽله اتس اورڠ٢ يڠ منجاديكنڽ سباڬاي ڤميمڤين دان أتس اورڠ٢ يڠ ممڤرسكوتوكنڽ دڠن الله.
Ayat 99 dan 100 Surah An-Nahl itu dibacanya dengan lancar. 	 ايات 99 دان 100 سورة النهل ايت دباچڽ دڠن لنچر.
Adiwaja mengangguk. 	 اديواج مڠڠڬوق.
Teguhlah dengan itu. 	 تڬوهله دڠن ايت.
Baik, guru!   Mata Jagat Suci membesar secara tiba-tiba bagai baru dikejutkan daripada tidur. 	 باءيق، ڬورو!   مات جاڬت سوچي ممبسر سچارا تيبا٢ باڬاي بارو دكجوتكن درڤد تيدور.
Nujum Surya yang berada hampir dengannya perasan akan perubahan riak wajah pemerintah Indera Kayangan itu. 	 نجوم سوريا يڠ براد همڤير دڠنڽ ڤراسن اكن ڤراوبهن رياق واجه ڤمرينته ايندرا كايڠن ايت.
Pantas dia merapati Jagat Suci. 	 ڤانتس دي مراڤتي جاڬت سوچي.
Tuanku?  Beta dapat merasakannya. 	 توانكو؟  بيت داڤت مراساكنڽ.
Sang Kelembai?  Telah berhadapan dengan Nirnama! Jagat Suci mengetap geraham. 	 سڠ كلمباي؟  تله برهادڤن دڠن نيرنام! جاڬت سوچي مڠتڤ ڬراهم.
Wajahnya yang rupawan dan selalu kelihatan tenang, jelas nampak terganggu. 	 واجهڽ يڠ روڤاون دان سلالو كليهتن تنڠ، جلس نمڤق ترڬڠڬو.
Dan melarikan diri. 	 دان ملاريكن ديري.
Hairan. 	 حيران.
Nujum Surya memejamkan mata. 	 نجوم سوريا ممجمکن مات.
Dengan sihirnya, dia mendapatkan bantuan jin-jin untuk mengesan keberadaan Sang Kelembai. 	 دڠن سيحيرڽ، دي منداڤتكن بنتوان جين٢ اونتوق مڠسن كبراداءن سڠ كلمباي.
Dalam kegelapan, dia dapat melihat Sang Kelembai berlari laju merentas belantara. 	 دالم كڬلاڤن، دي داڤت مليهت سڠ كلمباي برلاري لاجو مرنتس بلنتارا.
Mengapa dia tidak terus ke mari? Jagat Suci mendengus. 	 مڠاڤ دي تيدق تروس كماري؟ جاڬت سوچي مندڠوس.
Patik dapat merasakan ketakutan jin-jin yang mengiringinya. 	 ڤاتيق داڤت مراساكن كتاكوتن جين٢ يڠ مڠيريڠيڽ.
Jagat Suci tersentak. 	 جاڬت سوچي ترسنتق.
Ketakutan jin-jin?  Perlahan-lahan Nujum Surya membuka mata. 	 كتاكوتن جين٢؟  ڤرلاهن-لاهن نجوم سوريا ممبوک مات.
Menghela nafas panjang, bagai melepaskan sesuatu yang berat. 	 مڠهيلا نفس ڤنجڠ، باڬاي ملڤسكن سسواتو يڠ برت.
Dia sendiri sangsi dengan apa yang baru diketahuinya. 	 دي سنديري سڠسي دڠن اڤ يڠ بارو دكتاهوءيڽ.
Kita perlu berbincang dengan jin-jin agar mereka tidak kecut pecut sebagaimana jin-jin yang mengiringi Sang Kelembai. 	 كيت ڤرلو بربينچڠ دڠن جين٢ اڬر مريک تيدق كچوت ڤچوت سباڬايمان جين٢ يڠ مڠيريڠي سڠ كلمباي.
Beta tidak mahu sebarang masalah berlaku, sedang perancangan kita sudah semakin hampir ke kemuncak!  Ampun, tuanku. 	 بيت تيدق ماهو سبارڠ مسئله برلاكو، سدڠ ڤرانچڠن كيت سوده سماكين همڤير ككمونچق!  امڤون، توانكو.
Akan segera patik usahakan!  Nujum Surya bergerak pantas menjauhi Jagat Suci. 	 اكن سڬرا ڤاتيق اوسهاكن!  نجوم سوريا برڬرق ڤانتس منجاءوهي جاڬت سوچي.
Tidak lama kemudian, perempuan berusia itu berhenti. 	 تيدق لاما كمودين، ڤرمڤوان براوسيا ايت برهنتي.
Dia memacakkan tongkatnya ke tanah, menutup mata sambil mulut terkumat-kamit. 	 دي مماچقكن توڠكتڽ كتانه، منوتوڤ مات سمبيل مولوت تركومت-كاميت.
Jagat Suci sekadar memandang, sebelum dia sendiri memejamkan mata. 	 جاڬت سوچي سقدر ممندڠ، سبلوم دي سنديري ممجمکن مات.
Tidak lama kemudian, asap kecil mula berkepul-kepul di hadapannya. 	 تيدق لاما كمودين، اسڤ كچيل مولا بركڤول-كڤول دهادڤنڽ.
Seekor gagak hitam muncul, mengibas-ngibas sayapnya. 	 سإيكور ڬاڬق هيتم مونچول، مڠيبس-ڠيبس سايڤڽ.
Jagat Suci membuka mata. 	 جاڬت سوچي ممبوک مات.
Sampaikan kepada Raden Ratna Gumilah, jangan sampai Nirnama itu merencatkan perancangan kita. 	 سمڤايكن كڤد رادين رتنا ڬوميله، جاڠن سمڤاي نيرنام ايت مرنچتكن ڤرانچڠن كيت.
Sampaikan pesan yang sama kepada Tuha!  Ark! Ark! Ark!  Gagak hitam itu mengibas sayapnya lalu pantas membelah udara, sebelum hilang daripada pandangan. 	 سمڤايكن ڤسان يڠ سام كڤد توها!  ارک! ارک! ارک!  ڬاڬق هيتم ايت مڠيبس سايڤڽ لالو ڤانتس ممبله اودارا، سبلوم هيلڠ درڤد ڤندڠن.
Jagat Suci hanya menghantar dengan pandangan mata. 	 جاڬت سوچي هاڽ مڠهنتر دڠن ڤندڠن مات.
Nujum Surya, kita perlu pastikan hari ini hari kita. 	 نجوم سوريا، كيت ڤرلو ڤستيكن هاري اين هاري كيت.
Perempuan yang berusia itu membuka mata dan menatap pemerintahnya. 	 ڤرمڤوان يڠ بروسيا ايت ممبوک مات دان مناتڤ ڤمرينتهڽ.
Sudah semestinya, tuanku!  Jadi apa yang telah engkau dapatkan dari alam sebelah sana?  Jin-jin yang mendampingi kita berjanji taat setia. 	 سوده سمستيڽ، توانكو!  جادي اڤ يڠ تله اڠكاو داڤتكن دري عالم سبله سان؟  جين٢ يڠ مندمڤيڠي كيت برجنجي طاعة ستيا.
Dengan syarat, Tuanku sudi untuk menjamu mereka dengan jamuan yang besar. 	 دڠن شرط، توانكو سودي اونتوق منجامو مريک دڠن جاموان يڠ بسر.
Wajah Jagat Suci serta-merta menjadi keruh. 	 واجه جاڬت سوچي سرتا-مرتا منجادي كروه.
Dengusan keluar dari rongga hidung. 	 دڠوسن كلوار دري روڠݢ هيدوڠ.
Padahal sebelum perjalanan kita ke mari beta sudah korbankan lebih 300 gadis sunti dan 500 ekor haiwan untuk mereka. 	 ڤدحال سبلوم ڤرجالنن كيت كماري بيت سوده قربانكن لبيه 300 ڬاديس سونتي دان 500 ايكور حيوان اونتوق مريک.
Jadi bagaimana sekarang, Tuanku?  Jagat Suci berdiri. 	 جادي باڬايمان سكارڠ، توانكو؟  جاڬت سوچي برديري.
Dia segera bergerak ke hadapan tandu. 	 دي سڬرا برڬرق كهادڤن تندو.
Pemandu, ubah haluan kita ke perkampungan terhampir!  Nujum Surya memandang Jagat Suci dengan riak penuh persoalan. 	 ڤمندو، اوبه هلوان كيت كڤركامڤوڠن ترهمڤير!  نجوم سوريا ممندڠ جاڬت سوچي دڠن رياق ڤنوه ڤرسوءالن.
Perkampungan itu akan menjadi sajian mereka. 	 ڤركامڤوڠن ايت اكن منجادي ساجين مريک.
Senyuman sinis kembali menghiasi wajah Jagat Suci. 	 سڽومن سينيس كمبالي مڠهياسي واجه جاڬت سوچي.
Nujum Surya menyeringai. 	 نجوم سوريا مڽريڠا.
Tuanku tidak boleh bersikap begini. 	 توانكو تيدق بوليه برسيكڤ بڬيني.
Tuanku sudah dewasa dan tidak lagi boleh bersikap keanak-anakan! Suara Jebat berdentum. 	 توانكو سوده ديواس دان تيدق لاڬي بوليه برسيكڤ كأنق-انقن! سوارا جبت بردنتوم.
Kurang ajar engkau, Jebat. 	 كورڠ اجر اڠكاو، جبت.
Kita sudah mencapai persetujuan yang jelas sebelum ini. 	 كيت سوده منچاڤاي ڤرستوجوان يڠ جلس سبلوم اين.
Mengapa engkau mesti menjolok sarang tebuan! Suara Tuha bagaikan halilintar. 	 مڠاڤ اڠكاو مستي منجولوق سارڠ تبوان! سوارا توها باڬايكن هليلينتر.
Balai menghadap Istana Semutar Putih bergegar dengan suara dua laksamananya. 	 بالاي مڠهادڤ ايستان سموتر ڤوتيه برڬڬر دڠن سوارا دوا لقسامانڽ.
Beta tidak akan bertolak ansur dengan kebiadaban sebegini rupa, Jebat. 	 بيت تيدق اكن برتولق انسور دڠن كبيادبن سبڬيني روڤا، جبت.
Tambah pula engkau sudah berkali-kali bersikap begini. 	 تمبه ڤولا اڠكاو سوده بركالي-كالي برسيكڤ بڬيني.
Sabar beta ada hadnya!  Kakanda Tuha memimpin tentera paling ramai antara kita. 	 صبر بيت اد حدڽ!  ككندا توها مميمڤين تنترا ڤاليڠ راماي انتارا كيت.
Kekuatan Kakanda Tuha juga penting. 	 كقواتن ككندا توها جوݢ ڤنتيڠ.
Aku sudah ke sempadan. 	 اكو سوده كسمڤادن.
Gerombolan tentera Indera Kayangan dan Segenting Kra benar-benar bagai yang dikhabarkan oleh Kasturi. 	 ڬرومبولن تنترا ايندرا كايڠن دان سڬنتيڠ كرا بنر٢ باڬاي يڠ دخبركن اوليه كستوري.
Ini bukan lagi satu hal kecil yang tidak perlu diendahkan!  Beta percaya Laksamana Tuha mampu mempertahankan pusat pemerintahan kita!  Jika benar sekali pun, sanggupkah tuanku membiarkan ribuan rakyat di luar pusat pemerintahan ini mati?  Sulan Mahmud terpempan di atas singgahsana. 	 اين بوكن لاڬي ساتو حال كچيل يڠ تيدق ڤرلو دايندهكن!  بيت ڤرچاي لقسامان توها ممڤو ممڤرتاهنكن ڤوست ڤمرينتهن كيت!  جک بنر سكالي ڤون، سڠڬوڤكه توانكو ممبياركن ريبوان رعيت دلوار ڤوست ڤمرينتهن اين ماتي؟  سلطان محمود ترڤمڤن دأتس سيڠڬهسان.
Terus Sultan Mahmud bangkit. 	 تروس سلطان محمود بڠكيت.
Untuk mereka tidak mati, engkau, Tun Nirmala dan Kasturi wajarlah melaksanakan tanggungjawab mempertahankan kerajaan ini. 	 اونتوق مريک تيدق ماتي، اڠكاو، تون نيرمالا دان كستوري واجرله ملقساناكن تڠݢوڠجواب ممڤرتاهنكن كراجاءن اين.
Tetapi apa yang engkau lakukan adalah dengan ke mari, bersyarah kepadaku, Laksamana Jebat. 	 تتاڤي اڤ يڠ اڠكاو لاكوكن اداله دڠن كماري، برشرح كڤدكو، لقسامان جبت.
Urat leher Sultan Mahmud tenggelam timbul. 	 اورت ليهير سلطان محمود تڠݢلم تيمبول.
Liurnya tersembur-sembur. 	 ليورڽ ترسمبور-سمبور.
Matanya menjegil. 	 ماتڽ منجڬيل.
Telunjuknya lurus menuding Jebat di hujung tangga singgahsana. 	 تلونجوقڽ لوروس مينوديڠ جبت دهوجوڠ تڠݢ سيڠڬهسان.
Tuha segera mendekati Jebat dan menolak rakan seperguruannya itu. 	 توها سڬرا مندكتي جبت دان منولق راكن سڤرڬوروانڽ ايت.
Sudah cukup kebiadaban engkau kepada tuanku, Jebat. 	 سوده چوكوڤ كبيادبن اڠكاو كڤد توانكو، جبت.
Engkau telah melampau hari ini. 	 اڠكاو تله ملمڤاو هاري اين.
Tuanku adalah bayangan Allah di atas muka bumi. 	 توانكو اداله بايڠن الله دأتس موک بومي.
Hadith itu untuk mempamerkan tanggungjawab Tuanku Sultan kepada kita, kepada rakyat. 	 حديث ايت اونتوق ممڤاميركن تڠݢوڠجواب توانكو سلطان كڤد كيت، كڤد رعيت.
Bukan untuk menggambarkan tuanku sebagai Tuhan. 	 بوكن اونتوق مڠڬمبركن توانكو سباڬاي توهان.
Apakah engkau telah lupa segala didikan guru kita, Tuha? Apakah engkau benar-benar telah tersesat?!   Tanpa Tun Nirmala, tiada siapa akan mampu meredakan kemarahan Jebat. 	 اڤاكه اڠكاو تله لوڤا سڬالا ديديقن ڬورو كيت، توها؟ اڤاكه اڠكاو بنر٢ تله ترسست؟!  تنڤا تون نيرمالا، تياد سياڤا اكن ممڤو مرداكن كمارهن جبت.
Mamanda Bendahara itu sedang sibuk di sempadan, mengatur bala tentera Semutar Putih yang dapat dikumpulkan, bersama-sama Kasturi dan Cendana. 	 ممندا بنداهارا ايت سدڠ سيبوق دسمڤادن، مڠاتور بالا تنترا سموتر ڤوتيه يڠ داڤت دكومڤولكن، برساما-سام كستوري دان چندانا.
Nadim turut bersungguh membantu memantapkan perancangan bagi menghadapi musuh melalui buah fikirnya. 	 نديم توروت برسوڠڬوه ممبنتو ممانتڤكن ڤرانچڠن باڬي مڠهادڤي موسوه ملالوءي بواه فيكيرڽ.
Itu menjadikan Jebat begitu rawan mengenangkan ketiadaan pimpinan utama Semutar Putih iaitu Tuha dan Sultan Mahmud bersama mereka. 	 ايت منجاديكن جبت بڬيتو راون مڠنڠكن كتياداءن ڤيمڤينن اوتام سموتر ڤوتيه ياءيت توها دان سلطان محمود برسام مريک.
Walhal, dengan kehadiran kedua-duanya, angka mereka akan bertambah, kekuatan mereka pasti semakin kukuh, dan semangat para tentera juga lebih menjulang. 	 ولحال، دڠن كحاضيرن كدوا-دواڽ، اڠک مريک اكن برتمبه، كقواتن مريک ڤستي سماكين كوكوه، دان سماڠت ڤارا تنترا جوݢ لبيه منجولڠ.
Malangnya, kedua-duanya memilih untuk memenuhi syarat-syarat Puteri Gunung Ledang, demi memuaskan serakah Sultan Mahmud. 	 مالڠڽ، كدوا-دواڽ مميليه اونتوق ممنوهي شرط٢ ڤوتري ڬونوڠ ليدڠ، دمي ممواسكن سراكه سلطان محمود.
Sudah. 	 سوده.
Jebat, memandangkan engkau masih berdegil dengan sikap sebegini rupa. 	 جبت، ممندڠكن اڠكاو ماسيه بردڬيل دڠن سيكڤ سبڬيني روڤا.
Maka tidak dapat lagi beta melayan perangai ini. 	 مک تيدق داڤت لاڬي بيت ملاءين ڤرڠاي اين.
Sudah lama engkau menjadi duri dalam daging buat beta. 	 سوده لاما اڠكاو منجادي دوري دالم داڬيڠ بوات بيت.
Aku menjadi duri dalam daging tuanku? Semasa tuanku sibuk mengumpul isteri, sekarang pun masih mengejar isteri yang baru, aku bergadai nyawa mendapatkan kembali tanah-tanah yang jatuh ke bawah Indera Kayangan. 	 اكو منجادي دوري دالم داڬيڠ توانكو؟ سماس توانكو سيبوق مڠومڤول استري، سكارڠ ڤون ماسيه مڠجر استري يڠ بارو، اكو برڬاداي ڽاوا منداڤتكن كمبالي تانه٢ يڠ جاتوه كباوه ايندرا كايڠن.
Aku menyantuni rakyat semampu aku. 	 اكو مڽنتوني رعيت سممڤو اكو.
Terkadang, berhari-hari aku tidak pulang demi untuk menyempurnakan tanggungjawabku dengan amanah!  Mata Jebat menjegil. 	 تركادڠ، برهاري-هاري اكو تيدق ڤولڠ دمي اونتوق مڽمڤورناكن تڠݢوڠجوابكو دڠن امانه!  مات جبت منجيڬيل.
Sebentar kepada Sultan Mahmud, sebentar kepada Tuha. 	 سبنتر كڤد سلطان محمود، سبنتر كڤد توها.
Apa beta peduli dengan itu semua? Beta tonggak kerajaan ini. 	 اڤ بيت ڤدولي دڠن ايت سموا؟ بيت توڠڬق كراجاءن اين.
Beta memayungi semuanya. 	 بيت ممايوڠي سمواڽ.
Engkau sekarang derhaka kepada beta. 	 اڠكاو سكارڠ درهاک كڤد بيت.
Engkau bukan lagi. 	 اڠكاو بوكن لاڬي.
Berhenti! Satu suara bergema memenuhi balai menghadap. 	 برهنتي!  ساتو سوارا برڬما ممنوهي بالاي مڠهادڤ.
Sultan Mahmud, Tuha dan Jebat sama-sama menoleh. 	 سلطان محمود، توها دان جبت سام٢ منوليه.
Ampun, tuanku!  Nirnama muncul dan mula melangkah ke arah mereka. 	 امڤون، توانكو!  نيرنام مونچول دان مولا ملڠكه كأره مريک.
Nirnama?! Engkau telah kembali! Jebat cepat-cepat mendapatkan Nirnama. 	 نيرنام؟! اڠكاو تله كمبالي! جبت چڤت٢ منداڤتكن نيرنام.
Mengapa pakaian engkau rabak sebegini rupa? Kecederaan engkau, apakah engkau dalam keadaan baik?   Nirnama menggeleng sambil menepuk-nepuk bahu Jebat, menenangkan. 	 مڠاڤ ڤاكاين  اڠكاو رابق سبڬيني روڤا؟ كچدراءن اڠكاو، اڤاكه اڠكاو دالم كأداءن باءيق؟  نيرنام مڠڬيليڠ سمبيل منڤوق-نڤوق باهو جبت، مننڠكن.
Semua ini remeh sahaja, Kakanda Jebat. 	 سموا اين ريميه سهاج، ككندا جبت.
Aku dalam keadaan yang baik dan masih mampu berjuang. 	 اكو دالم كأداءن يڠ باءيق دان ماسيه ممڤو برجواڠ.
Pandangannya menajam ke arah Tuha. 	 ڤندڠنڽ مناجم كأره توها.
Ampun, tuanku. 	 امڤون، توانكو.
Nirnama mengangkat sembah hormat. 	 نيرنام مڠڠكت سمبه حرمت.
Nirnama. 	 نيرنام.
Mengapa engkau berada di sini? Beta mendengar khabar tiga hari lepas engkau keluar menyambung kelanamu, kembali kepada Adiwaja. 	 مڠاڤ اڠكاو براد دسيني؟ بيت مندڠر خبر تيݢ هاري لڤس اڠكاو كلوار مڽمبوڠ كلنامو، كمبالي كڤد اديواج.
Sungguh sebentar kelanamu. 	 سوڠڬوه سبنتر كلنامو.
Dengan bantuan Allah, perjalananku menjadi singkat, tuanku. 	 دڠن بنتوان الله، ڤرجالننكو منجادي سيڠكت، توانكو.
Lebih pendek daripada sepatutnya. 	 لبيه ڤينديق درڤد سڤاتوتڽ.
Benar, aku telah menziarahi guru dan aku kembali. 	 بنر، اكو تله منزيارهي ڬورو دان اكو كمبالي.
Aku membawa berita besar, tuanku. 	 اكو ممباوا بريتا بسر، توانكو.
Semua yang berada di balai menghadap itu membisu. 	 سموا يڠ براد دبالاي مڠهادڤ ايت ممبيسو.
Bagai mahu memberi peluang kepada Nirnama untuk meneruskan bicaranya. 	 باڬاي ماهو ممبري ڤلواڠ كڤد نيرنام اونتوق منروسكن بيچاراڽ.
Di tengah-tengah perjalananku, orang suruhan Jagat Suci muncul dan menyerangku. 	 دتڠه-تڠه ڤرجالننكو، اورڠ سوروهن جاڬت سوچي مونچول دان مڽرڠكو.
Aku berjaya berhelah membuatkannya mendedahkan apa yang sebenarnya berlaku, berkait Puteri Gunung Ledang dan serangan mereka. 	 اكو برجاي برحيله ممبواتكنڽ منددهكن اڤ يڠ سبنرڽ برلاكو، بركاءيت ڤوتري ڬونوڠ ليدڠ دان سرڠن مريک.
Ini semua satu usaha untuk menghapuskan kita semua, terutama Kerajaan Semutar Putih!  Apa maksudmu, Nirnama?  Puteri Gunung Ledang itu benar-benar merupakan ahli sihir yang dihantar oleh Jagat Suci untuk membuatkan tuanku merosakkan diri tuanku sendiri dan rakyat jelata. 	 اين سموا ساتو اوسها اونتوق مڠهاڤوسكن كيت سموا، تراوتم كراجاءن سموتر ڤوتيه!  اڤ مقصودمو، نيرنام؟  ڤوتري ڬونوڠ ليدڠ ايت بنر٢ مروڤاكن اهلي سيحير يڠ دهنتر اوليه جاڬت سوچي اونتوق ممبواتكن توانكو مروسقكن ديري توانكو سنديري دان رعيت جلاتا.
Menimbulkan kerosakan pada hubungan tuanku dengan para pimpinan Semutar Putih, sekali gus melemahkan kita. 	 منيمبولكن كروسقن ڤد هوبوڠن توانكو دڠن ڤارا ڤيمڤينن سموتر ڤوتيه، سكالي ڬوس ملمهكن كيت.
Mata Sultan Mahmud terbelalak. 	 مات سلطان محمود تربلالق.
Tetapi, Dia memandang ke arah Tuha. 	 تتاڤي، دي ممندڠ كأره توها.
Jika Puteri Gunung Ledang itu satu ancaman, Tuha pasti menyedarinya. 	 جک ڤوتري ڬونوڠ ليدڠ ايت ساتو انچمن، توها ڤستي مڽدريڽ.
Tuha selama ini menyatakan segalanya baik-baik sahaja!  Benar, tuanku. 	 توها سلاما اين مڽاتاكن سڬالاڽ باءيق٢ سهاج!  بنر، توانكو.
Nirnama ini berbicara apa yang dia tidak punya ilmu akannya. 	 نيرنام اين بربيچارا اڤ يڠ دي تيدق ڤوڽا علمو اكنڽ.
Entah siapa orang suruhan Jagat Suci yang dinyatakannya. 	 انته سياڤا اورڠ سوروهن جاڬت سوچي يڠ دڽاتاكنڽ.
Tuha meningkah pantas. 	 توها منيڠكه ڤانتس.
Engkau nampaknya sudah berpakat dengan Jebat, dan ini adalah cara kalian untuk kami akhirnya memenuhi hajat kalian, hah? Tuha bergerak ke arah Nirnama. 	 اڠكاو نمڤقڽ سوده برڤاكت دڠن جبت، دان اين اداله چارا كالين اونتوق كامي اخيرڽ ممنوهي حاجة كالين، هاه؟ توها برڬرق كأره نيرنام.
Mengapa Kakanda Tuha pantas mahu menafikan kenyataanku? Bukankah kita anak-anak murid Adiwaja punya satu amanah yang besar? Antara amanah itu adalah dilarang berbohong!  Tuha terpempan. 	 مڠاڤ ككندا  توها ڤانتس ماهو منافيكن كڽاتاءنكو؟ بوكنكه كيت انق٢ موريد اديواج ڤوڽا ساتو امانه يڠ بسر؟ انتارا امانه ايت اداله دلارڠ بربوهوڠ!  توها ترڤمڤن.
Langkahannya terhenti. 	 لڠكهنڽ ترهنتي.
Mungkin engkau tergamak berbohong demi mencapai hajatmu. 	 موڠكين اڠكاو ترڬاماق بربوهوڠ دمي منچاڤاي حاجتمو.
Engkau hanya manusia biasa, Nirnama!  Benar. 	 اڠكاو هاڽ ماءنسي بياسا، نيرنام!  بنر.
Kita semua manusia biasa. 	 كيت سموا ماءنسي بياسا.
Termasuk Tuanku Sultan. 	 ترماسوق توانكو سلطان.
Termasuk engkau, kakanda. 	 ترماسوق اڠكاو، ككندا.
Kerana kakanda telah lama meninggalkan kiat-kiat pembersihan hati yang dididik oleh guru kepada kita. 	 كران ككندا تله لاما منيڠڬلكن كيات٢ ڤمبرسيهن هاتي يڠ دديديق اوليه ڬورو كڤد كيت.
Maka, apabila Tuanku Sultan mengarahkan kakanda mencari Puteri Gunung Ledang, kakanda telah tersungkur dengan godaannya. 	 مک، اڤابيلا توانكو سلطان مڠارهكن ككندا منچاري ڤوتري ڬونوڠ ليدڠ، ككندا تله ترسوڠكور دڠن ڬوداءنڽ.
Kakanda hakikatnya berpakat dengan Puteri Gunung Ledang untuk mengkhianati Tuanku Sultan Mahmud dan Semutar Putih!   Jebat tersentak. 	 ككندا حقيقتڽ برڤاكت دڠن ڤوتري ڬونوڠ ليدڠ اونتوق مڠخيانتي توانكو سلطان محمود دان سموتر ڤوتيه!  جبت ترسنتق.
Sultan Mahmud terlopong. 	 سلطان محمود ترلوڤوڠ.
Mata Tuha terbeliak. 	 مات  توها تربلياق.
Jarang Nirnama meninggikan suara, apatah lagi menuduh seseorang dengan tuduhan sedemikian berat. 	 جارڠ نيرنام منيڠڬيكن سوارا، اڤاته لاڬي مينودوه سسأورڠ دڠن تودوهن سدميكين برات.
Terus Tuha berpaling kepada Sultan Mahmud. 	 تروس  توها برڤاليڠ كڤد سلطان محمود.
Tuanku, betapa durjananya tuduhan sedemikian. 	 توانكو، بتاڤ دورجانڽ تودوهن سدميكين.
Jelas mereka ini ada niat jahat ke atas tuanku dan patik. 	 جلس مريک اين اد نية جاهت كأتس توانكو دان ڤاتيق.
Sultan Mahmud masih termangu. 	 سلطان محمود ماسيه ترماڠو.
Nirnama, apakah benar tuduhan itu?  Benar. 	 نيرنام، اڤاكه بنر تودوهن ايت؟  بنر.
Tuha hakikatnya telah lama bersekongkol dengan Puteri Gunung Ledang. 	 توها حقيقتڽ تله لاما برسكوڠكول دڠن ڤوتري ڬونوڠ ليدڠ.
Jatuhnya Wilayah Ujong menyebabkan Jagat Suci mengarahkan Puteri Gunung Ledang menzahirkan dirinya di hadapan tuanku, menggerakkan perancangan jahat yang utama. 	 جاتوهڽ ولايه اوجوڠ مڽببكن جاڬت سوچي مڠارهكن ڤوتري ڬونوڠ ليدڠ منظاهيركن ديريڽ دهادڤن توانكو، مڠڬرقكن ڤرانچڠن جاهت يڠ اوتام.
Yakni menghuru-harakan Kerajaan Semutar Putih, dan kemudian menaikkan Kakanda Tuha sebagai pemerintah baru yang kelak lunak dengan makar. 	 يعني مڠهورو-هاراكن كراجاءن سموتر ڤوتيه، دان كمودين مناءيقكن ككندا توها سباڬاي ڤمرينته بارو يڠ كلق لونق دڠن ماكر.
Ini semua fitnah durjana!  Tuha terus menerpa Nirnama. 	 اين سموا فتنه دورجان!  توها تروس منرڤا نيرنام.
Pergerakannya amat pantas sehingga Nirnama sendiri tidak sempat bertindak. 	 ڤرڬرقنڽ امت ڤانتس سهيڠݢ نيرنام سنديري تيدق سمڤت برتيندق.
Lehernya dicengkam Tuha, kemudian tubuhnya terseret hingga ke luar istana. 	 ليهيرڽ دچڠكم توها، كمودين توبوهڽ ترسيريت هيڠݢ كلوار ايستان.
Jebat sendiri benar-benar terkejut. 	 جبت سنديري بنر٢ تركجوت.
Tuha! Nirnama! Dia memecut keluar. 	 توها! نيرنام! دي ممچوت كلوار.
Sultan Mahmud terperanjat dengan apa yang baru berlaku di hadapannya. 	 سلطان محمود ترڤرنجت دڠن اڤ يڠ بارو برلاكو دهادڤنڽ.
Wajahnya bertukar berang. 	 واجهڽ برتوكر بيرڠ.
Berani Nirnama memburuk-burukkan beta dan Tuha berkait urusan Puteri Gunung Ledang. 	 براني نيرنام ممبوروق-بوروقكن بيت دان توها بركاءيت اوروسن ڤوتري ڬونوڠ ليدڠ.
Apa yang busuknya hati mereka dengan pilihan hati beta?  Sultan Mahmud mengepal kedua-dua penumbuk. 	 اڤ يڠ بوسوقڽ هاتي مريک دڠن ڤيليهن هاتي بيت؟  سلطان محمود مڠڤل كدوا-دوا ڤنومبوق.
Geraham terketap geram. 	 ڬراهم تركتڤ ڬرم.
Bertenang, tuanku. 	 برتنڠ، توانكو.
Hulubalang-hulubalang yang semenjak tadi berkawal di sisi singgahsana Sultan Mahmud bersuara. 	 هولوبالڠ٢ يڠ سمنجق تادي بركاول دسيسي سيڠڬهسان سلطان محمود برسوارا.
Kalian diam! Suara Sultan Mahmud bergema. 	 كالين ديام! سوارا سلطان محمود برڬيم.
Beta tidak lagi boleh terima sikap sebegini. 	 بيت تيدق لاڬي بوليه تريما سيكڤ سبڬيني.
Sampaikan titah beta yang seterusnya ini kepada seluas mungkin. 	 سمڤايكن تيته بيت يڠ ستروسڽ اين كڤد سلواس موڠكين.
Kepada semua bala tentera kita, tidak kira di pusat pemerintahan atau di sempadan, bahawa Jebat dan Nirnama kini bergelar pender. 	 كڤد سموا بالا تنترا كيت، تيدق كيرا دڤوست ڤمرينتهن اتاو دسمڤادن، بهاوا جبت دان نيرنام كيني برڬلر ڤندر.
Mungkin adinda perlu benar-benar bertenang. 	 موڠكين اديندا ڤرلو بنر٢ برتنڠ.
Satu suara lain bergema. 	 ساتو سوارا لاءين برڬيم.
Kalam Sultan Mahmud terhenti. 	 كلام سلطان محمود ترهنتي.
Dia terkelu. 	 دي تركلو.
Pandangannya menerpa sesusuk tubuh yang berdiri di tengah-tengah balai menghadap. 	 ڤندڠنڽ منرڤا سسوسوق توبوه يڠ برديري دتڠه-تڠه بالاي مڠهادڤ.
Susuk tubuh yang menyebabkan seluruh uratnya terasa mati. 	 سوسوق توبوه يڠ مڽببكن سلوروه اورتڽ تراس ماتي.
Pasakan kakinya tidak mampu membendung rentapan jantung yang berdetik laju. 	 ڤاسكن كاكيڽ تيدق ممڤو ممبندوڠ رنتڤن جنتوڠ يڠ بردتيق لاجو.
Terus Sultan Mahmud terduduk di atas singgahsana. 	 تروس سلطان محمود تردودوق دأتس سيڠڬهسان.
Kakanda Alauddin?  Alauddin berdiri penuh tegap. 	 ككندا علاءالدين؟  علاءالدين برديري ڤنوه تڬڤ.
Kemudian, dari belakang Alauddin, muncul satu lagi susuk tubuh. 	 كمودين، دري بلاكڠ علاءالدين، مونچول ساتو لاڬي سوسوق توبوه.
Berambut panjang, sebahagian rambut terjuntai ke hadapan, dengan bahagian mata ditutup kain. 	 برمبوت ڤنجڠ، سبهاڬين رمبوت ترجونتاي كهادڤن، دڠن بهاڬين مات دتوتوڤ كاءين.
Dua lengan baju panjang berkibaran, menandakan insan itu kudung kedua-dua belah tangannya. 	 دوا لڠن باجو ڤنجڠ بركيبرن، مننداكن انسان ايت كودوڠ كدوا-دوا بله تاڠنڽ.
Engkau. 	 اڠكاو.
Ampun, tuanku. 	 امڤون، توانكو.
Patik Adiwaja. 	 ڤاتيق اديواج.
Adiwaja menunduk sedikit sebagai tanda hormat. 	 اديواج منوندوق سديكيت سباڬاي تندا حرمت.
Apa yang membuatkan kalian muncul di sini hari ini?  Masanya telah tiba, adinda. 	 اڤ يڠ ممبواتكن كالين مونچول دسيني هاري اين؟  ماسڽ تله تيبا، اديندا.
Alauddin mula melangkah ke hadapan. 	 علاءالدين مولا ملڠكه كهادڤن.
Sultan Mahmud bersandar pada singgahsana. 	 سلطان محمود برساندر ڤد سيڠڬهسان.
Untuk?  Aku kembali ke takhta itu. 	 اونتوق؟  اكو كمبالي كتختا ايت.
Mata Sultan Mahmud terbuntang. 	 مات سلطان محمود تربونتڠ.
Tubuh Nirnama menerima beberapa tumbukan, membuatkan dia menghamburkan darah. 	 توبوه نيرنام منريما ببراڤ تومبوقن، ممبواتكن دي مڠهمبوركن داره.
Dia kemudian terseret beberapa depa ke belakang, sebelum jatuh melutut. 	 دي كمودين ترسيريت ببراڤ دڤا كبلاكڠ، سبلوم جاتوه ملوتوت.
Sekali lagi dia memuntahkan darah. 	 سكالي لاڬي دي ممونتهكن داره.
Tuha langsung tidak memberikan peluang. 	 توها لڠسوڠ تيدق ممبريكن ڤلواڠ.
Jelas, Nirnama agak kelam-kabut berhadapan Tuha sehingga tidak dapat mempertahankan diri. 	 جلس، نيرنام اڬق كلم-كابوت برهادڤن توها سهيڠݢ تيدق داڤت ممڤرتاهنكن ديري.
Serangan awal Tuha yang mengejut, membuatkan diri Nirnama lebih terdedah. 	 سرڠن اول توها يڠ مڠجوت، ممبواتكن ديري نيرنام لبيه تردده.
Setelah dibawa ke luar istana, mereka berentap dan semenjak itu Tuha tidak berbelas kasihan terhadapnya. 	 ستله دباوا كلوار ايستان، مريک برنتڤ دان سمنجق ايت  توها تيدق بربلس كاسيهن ترهادڤڽ.
Serangan-serangan Tuha begitu ganas dan sarat dengan niat membunuh. 	 سرڠن٢ توها بڬيتو ڬانس دان سارت دڠن نية ممبونوه.
Aku sudah berikan amaran, Nirnama. 	 اكو سوده بريكن امرن، نيرنام.
Jangan engkau fikir aku akan biarkan engkau berbuat sesuka hati!  Tuha betul-betul berada di hadapan Nirnama. 	 جاڠن اڠكاو فيكير اكو اكن بياركن اڠكاو بربوات سسوک هاتي!  توها بتول٢ براد دهادڤن نيرنام.
Tangan kanannya sudah ditarik, siap untuk melancarkan tumbukan. 	 تاڠن كاننڽ سوده دتاريک، سياڤ اونتوق ملنچركن تومبوقن.
Nirnama mengangkat wajah. 	 نيرنام مڠڠكت واجه.
Mulutnya meluncurkan liur yang bergumpal darah. 	 مولوتڽ ملونچوركن ليور يڠ برڬومڤل داره.
Ludahan itu bergerak terlalu laju, sehingga pergerakan Tuha menjadi kucar-kacir. 	 لودهن ايت برڬرق ترلالو لاجو، سهيڠݢ ڤرڬرقن توها منجادي كوچر-كاچير.
Pada saat akhir, Tuha memutarkan tubuh mengelak ludahan tersebut mengenainya. 	 ڤد ساعت اخير، توها مموتركن توبوه مڠيلق لودهن ترسبوت مڠناءيڽ.
Bukan kerana geleman tetapi Tuha tahu bahawa ludahan itu bergerak dengan kelajuan yang teramat tinggi, dan bakal menembusi tubuhnya jika dibiarkan. 	 بوكن كران ڬلمن تتاڤي توها تاهو بهاوا لودهن ايت برڬرق دڠن كلاجوان يڠ ترامت تيڠڬي، دان باكل منمبوسي توبوهڽ جک دبياركن.
Tindakan Tuha itu membuatkan tubuhnya terdedah. 	 تيندقن توها ايت ممبواتكن توبوهڽ تردده.
Nirnama bangkit dan terus melepaskan dua telapak tangan ke bahagian bahu kakandanya itu. 	 نيرنام بڠكيت دان تروس ملڤسكن دوا تلڤق تاڠن كبهاڬين باهو ككنداڽ ايت.
Bagaikan berlaku sebuah letupan, Tuha kembali terpelanting ke arah dia datang. 	 باڬايكن برلاكو سبواه لتوڤن، توها كمبالي ترڤلنتيڠ كأره دي داتڠ.
Mujur Tuha berjaya menyeimbangkan diri, kembali menjejak bumi di atas dua kaki. 	 موجور توها برجاي مڽإيمبڠكن ديري، كمبالي منججق بومي دأتس دوا كاكي.
Namun, dia tetap terseret sekitar dua depa, tanda serangan Nirnama tadi penuh kekuatan. 	 نامون، دي تتڤ ترسيريت سكيتر دوا دڤا، تندا سرڠن نيرنام تادي ڤنوه كقواتن.
Tuha, Nirnama! Jebat tiba. 	 توها، نيرنام! جبت تيبا.
Dia terus mempersiapkan diri untuk menyertai pertarungan. 	 دي تروس ممڤرسياڤكن ديري اونتوق مڽرتاءي ڤرتاروڠن.
Menyedari kehadiran Jebat, Tuha lebih bersiaga. 	 مڽدري كحاضيرن جبت،  توها لبيه برسياݢ.
Ayuh!  Taming Sari pada pinggang dicabutnya. 	 ايوه!  تاميڠ ساري ڤد ڤيڠڬڠ دچابوتڽ.
Keris yang dikatakan punya kelebihan-kelebihan tersendiri. 	 كريس يڠ دكاتاكن ڤوڽا كلبيهن٢ ترسنديري.
Diperolehi Tuha semasa mewakili Semutar Putih dalam usaha membina hubungan dengan Kerajaan Majapahit. 	 دڤراوليهي توها سماس مواكيلي سموتر ڤوتيه دالم اوسها ممبينا هوبوڠن دڠن كراجاءن مجاڤاهيت.
Khabarnya, antara kelebihan keris itu adalah membuatkan pemakainya menjadi kebal. 	 خبرڽ، انتارا كلبيهن كريس ايت اداله ممبواتكن ڤماكايڽ منجادي كبل.
Kakanda Jebat, pergilah ke sempadan. 	 ككندا جبت، ڤرڬيله كسمڤادن.
Mereka memerlukanmu lebih berbanding aku. 	 مريک ممرلوكنمو لبيه بربنديڠ اكو.
Nirnama bersuara, mematikan langkahan Jebat. 	 نيرنام برسوارا، مماتيكن لڠكهن جبت.
Tetapi engkau. 	 تتاڤي اڠكاو.
Nirnama menggeleng. 	 نيرنام مڠڬيليڠ.
Dia tahu Jebat risau akan keadaannya. 	 دي تاهو جبت ريساو اكن كأداءنڽ.
Sudah jauh berkelana, pulang pula dengan kecederaan, kemudian berhadapan dengan Tuha. 	 سوده جاءوه بركلنا، ڤولڠ ڤولا دڠن كچدراءن، كمودين برهادڤن دڠن توها.
Bukanlah sesuatu yang mudah. 	 بوكنله سسواتو يڠ موده.
Tambah pula, dia baru sahaja menerima tumbukan bertubi-tubi daripada Tuha. 	 تمبه ڤولا، دي بارو سهاج منريما تومبوقن برتوبي-توبي درڤد  توها.
Jelas, dia bukan berada dalam keadaan yang terbaik. 	 جلس، دي بوكن براد دالم كأداءن يڠ ترباءيق.
Jangan risaukan aku, Kakanda Jebat. 	 جاڠن ريساوكن اكو، ككندا جبت.
Nirnama bertegas. 	 نيرنام برتڬس.
Jebat serba salah. 	 جبت سربا ساله.
Dalam perjalanan mengejar Tuha dan Nirnama tadi, dia sempat bersua dengan Adiwaja dan Alauddin. 	 دالم ڤرجالنن مڠجر توها دان نيرنام تادي، دي سمڤت برسوا دڠن اديواج دان علاءالدين.
Namun, dia tidak sempat berbicara apa-apa dengan mereka berdua. 	 نامون، دي تيدق سمڤت بربيچارا اڤ٢ دڠن مريک بردوا.
Tambah pula, Adiwaja mengarahkannya agar bersegera ke tempat Tuha dan Nirnama berseteru. 	 تمبه ڤولا، اديواج مڠارهكنڽ اڬر برسڬرا كتمڤت توها دان نيرنام برسترو.
Apakah sekiranya Nirnama berada dalam keadaan genting, mereka berdua akan menyelamatkan lelaki berparut itu?  Namun, saranan Nirnama ada benarnya. 	 اڤاكه سكيراڽ نيرنام براد دالم كأداءن ڬنتيڠ، مريک بردوا اكن مڽلامتكن للاكي برڤاروت ايت؟  نامون، سارنان نيرنام اد بنرڽ.
Keadaan di sempadan hakikatnya genting. 	 كأداءن دسمڤادن حقيقتڽ ڬنتيڠ.
Peperangan boleh meletus bila-bila masa sahaja. 	 ڤڤرڠن بوليه ملتوس بيلا٢ ماس سهاج.
Jebat mendengus. 	 جبت مندڠوس.
Jangan engkau tewas, Nirnama!  Nirnama mengangguk. 	 جاڠن اڠكاو تيواس، نيرنام!  نيرنام مڠڠڬوق.
Dia menghantar Jebat pergi dengan pandangan. 	 دي مڠهنتر جبت ڤرڬي دڠن ڤندڠن.
Tanpa disangka-sangka, Tuha ketawa berdekah-dekah. 	 تنڤا دسڠکا-سڠکا، توها كتاوا بردكه-دكه.
Jangan engkau tewas, Nirnama. 	 جاڠن اڠكاو تيواس، نيرنام.
Dia mengajuk, kemudian kembali ketawa. 	 دي مڠاجوق، كمودين كمبالي كتاوا.
Nirnama hanya memerhati. 	 نيرنام هاڽ ممرهاتي.
Tawa Tuha surut. 	 تاوا توها سوروت.
Wajahnya bertukar menjadi dingin. 	 واجهڽ برتوكر منجادي ديڠين.
Matanya menjegil. 	 ماتڽ منجڬيل.
Sudah pastilah engkau akan tertewas. 	 سوده ڤستيله اڠكاو اكن ترتيواس.
Aku ialah Tuha, Laksamana Utama Semutar Putih. 	 اكو اياله توها، لقسامان اوتام سموتر ڤوتيه.
Dia menengking sambil menepuk dada. 	 دي منڠكيڠ سمبيل منڤوق دادا.
Masakan adik bongsu seperti engkau mampu menandingi aku. 	 ماساكن اديق بوڠسو سڤرتي اڠكاو ممڤو مننديڠي اكو.
Rakyat jelata telah berlebih-lebihan berbicara tentangmu, adinda!   Tuha mengacukan Taming Sari ke arah Nirnama. 	 رعيت جلاتا تله برلبيه-لبيهن بربيچارا تنتڠمو، اديندا!  توها مڠاچوكن تاميڠ ساري كأره نيرنام.
Rakyat jelata memang gemar berlebih-lebihan berbicara akan sesuatu. 	 رعيت جلاتا ميمڠ ڬمر برلبيه-لبيهن بربيچارا اكن سسواتو.
Semenjak Jagat Suci meracun fikiran mereka dengan menyatakan manusia mampu mempunyai kesaktian. 	 سمنجق جاڬت سوچي مراچون فيكيرن مريک دڠن مڽاتاكن ماءنسي ممڤو ممڤوڽاءي كسقتين.
Menjadikan mereka mudah membesar-besarkan sesuatu yang sebenarnya kecil. 	 منجاديكن مريک موده ممبسر-بسركن سسواتو يڠ سبنرڽ كچيل.
Sebagai contoh, kekuatanmu, kakanda. 	 سباڬاي چونتوه، كقواتنمو، ككندا.
Nirnama mencapai keris pada pinggang. 	 نيرنام منچاڤاي كريس ڤد ڤيڠڬڠ.
Tuha terpempan. 	 توها ترڤمڤن.
Berkerut dahinya. 	 بركروت داهيڽ.
Apakah engkau yakin mampu menewaskan aku? Lebih-lebih lagi dengan keadaanmu yang sebegitu?  Aku hanya yakin kepada Allah subhanahu wa taala. 	 اڤاكه اڠكاو يقين ممڤو منوسكن اكو؟ لبيه٢ لاڬي دڠن كأداءنمو يڠ سبڬيتو؟  اكو هاڽ يقين كڤد الله سبحانه وتعالى.
Seiring aku berusaha apa yang termampu. 	 سإيريڠ اكو براوسها اڤ يڠ ترممڤو.
Keris warisan Sultan Mansur itu diangkat ke hadapan wajah. 	 كريس واريثن سلطان منصور ايت دأڠكت كهادڤن واجه.
Bilah senjata itu dikucupnya. 	 بيله سنجات ايت دكوچوڤڽ.
Kita semua telah dibasuh oleh ajaran Adiwaja semenjak kita muda, dan tidak pernah diberi peluang mempersoalkan ajaran itu. 	 كيت سموا تله دباسوه اوليه اجرن اديواج سمنجق كيت مودا، دان تيدق ڤرنه دبري ڤلواڠ ممڤرسوءالكن اجرن ايت.
Engkau tidak pernah melangkaui kemampuan diri sebagai manusia, merentas alam selain alam kita. 	 اڠكاو تيدق ڤرنه ملڠكاوءي كممڤوان ديري سباڬاي ماءنسي، مرنتس عالم سلاءين عالم كيت.
Jagat Suci hakikatnya memegang kebenaran. 	 جاڬت سوچي حقيقتڽ ممڬڠ كبنرن.
Aku telah saksikan sendiri, melalui Puteri Gunung Ledang. 	 اكو تله سقسيكن سنديري، ملالوءي ڤوتري ڬونوڠ ليدڠ.
Dunia ini lebih luas daripada ajaran Islam. 	 دنيا اين لبيه لواس درڤد اجرن إسلام.
Allah itu hakikatnya tidak ada. 	 الله ايت حقيقتڽ تيدق اد.
Hanya bayangan yang diwariskan demi menakut-nakutkan kita! Tuha memandang Nirnama tajam. 	 هاڽ بايڠن يڠ دواريثكن دمي مناكوت-ناكوتكن كيت! توها ممندڠ نيرنام تاجم.
Maka benarlah engkau telah tersesat jauh, kakanda. 	 مک بنرله اڠكاو تله ترسست جاءوه، ككندا.
Aku bahkan menjadi semakin celik. 	 اكو بهكن منجادي سماكين چليق.
Kalianlah yang masih tersesat akibat dibutakan oleh agama! Tuha meludah ke tanah. 	 كالينله يڠ ماسيه ترسست عاقبة دبوتاكن اوليه اڬام! توها ملوده كتانه.
Saksikan ini. 	 سقسيكن اين.
Jika Allah itu ada, apakah aku akan mampu berbuat sebegini!  Tuha menghirup udara sedalam mungkin, sebelum bibirnya terkumat-kamit. 	 جک الله ايت اد، اڤاكه اكو اكن ممڤو بربوات سبڬيني!  توها مڠهيروڤ اودارا سدالم موڠكين، سبلوم بيبيرڽ تركومت-كاميت.
Kemudian, dia menghembus nafas panjang ke bilah Taming Sari. 	 كمودين، دي مڠهمبوس نفس ڤنجڠ كبيله تاميڠ ساري.
Bilah keris itu mengeluarkan api. 	 بيله كريس ايت مڠلواركن اڤي.
Tuha mengalun-alunkan Taming Sari sambil ketawa. 	 توها مڠالون-ألونكن تاميڠ ساري سمبيل كتاوا.
Bagaimana?  Nirnama menggeleng. 	 باڬايمان؟  نيرنام مڠڬيليڠ.
Itu semua hanyalah sihir. 	 ايت سموا هاڽله سيحير.
Engkau bukan melangkaui kemampuan diri. 	 اڠكاو بوكن ملڠكاوءي كممڤوان ديري.
Engkau meminjam kekuatan makhluk lain! Dia juga mula mengalun-alunkan kerisnya. 	 اڠكاو ممينجم كقواتن مخلوق لاءين! دي جوݢمولا مڠالون-ألونكن كريسڽ.
Apakah yang aku lakukan itu salah? Islam sendiri mempamerkan Sulaiman yang menundukkan jin. 	 اڤاكه يڠ اكو لاكوكن ايت ساله؟ إسلام سنديري ممڤاميركن سليمان يڠ منوندوقكن جين.
Aku setara dengannya!  Jin Nabi Sulaiman adalah makhluk suruhan baginda. 	 اكو ستارا دڠنڽ!  جين نبي سليمان اداله مخلوق سوروهن بڬيندا.
Tiada siapa lagi mendapat keistimewaan sedemikian rupa. 	 تياد سياڤا لاڬي منداڤت كإيستيميواءن سدميكين روڤا.
Engkau ditipu oleh jin-jin kafir dan sekutu mereka seperti Jagat Suci dan Puteri Gunung Ledang. 	 اڠكاو دتيڤو اوليه جين٢ كافير دان سكوتو مريک سڤرتي جاڬت سوچي دان ڤوتري ڬونوڠ ليدڠ.
Ah, engkau yang tidak mahu menerima kenyataan!  Engkau hakikatnya dikaburi kebatilan!  Ayuh, tumbangkanlah kebatilan ini!  Tuha mula membuka langkah. 	 اه، اڠكاو يڠ تيدق ماهو منريما كڽاتاءن!  اڠكاو حقيقتڽ دكابوري كباطيلن!  ايوه، تومبڠكنله كباطلن اين!  توها مولا ممبوک لڠكه.
Pergerakannya terlalu pantas sehingga mata Nirnama sendiri tidak dapat mengekori. 	 ڤرڬرقنڽ ترلالو ڤانتس سهيڠݢ مات نيرنام سنديري تيدق داڤت مڠيكوري.
Tiba-tiba, Tuha muncul di belakang Nirnama. 	 تيبا٢، توها مونچول دبلاكڠ نيرنام.
Taming Sari dirodoknya sepantas kilat. 	 تاميڠ ساري درودوقڽ سڤانتس كيلت.
Terbenam di bawah rusuk Nirnama. 	 تربنم دباوه روسوق نيرنام.
Serangan itu hakikatnya mahu disasarkan ke jantung, tetapi Nirnama sempat mengelak, walau tubuhnya masih menjadi mangsa. 	 سرڠن ايت حقيقتڽ ماهو دساسركن كجنتوڠ، تتاڤي نيرنام سمڤت مڠيلق، والاو توبوهڽ ماسيه منجادي مڠسا.
Engkau pantas, tetapi tidak cukup pantas. 	 اڠكاو ڤانتس، تتاڤي تيدق چوكوڤ ڤانتس.
Tuha tertawa. 	 توها ترتاوا.
Sekarang, engkau mampus!  Api yang membaluti Taming Sari semakin marak, bersembur-sembur membakar bawah rusuk Nirnama. 	 سكارڠ، اڠكاو ممڤوس!  اڤي يڠ ممبالوتي تاميڠ ساري سماكين مارق، برسمبور-سمبور ممباكر باوه روسوق نيرنام.
Nirnama menjerit seraya melepaskan satu tendangan, tepat ke tubuh Tuha. 	 نيرنام منجريت سرايا ملڤسكن ساتو تندڠن، تڤت ك توبوه توها.
Laksamana Utama Semutar Putih itu terpelanting ke belakang sambil menghamburkan darah. 	 لقسامان اوتام سموتر ڤوتيه ايت ترڤلنتيڠ كبلاكڠ سمبيل مڠهمبوركن داره.
Nyata, Nirnama tidak menyimpan tenaganya untuk serangan itu. 	 ڽات، نيرنام تيدق مڽيمڤن تناݢڽ اونتوق سرڠن ايت.
Kali ini, Tuha tidak dapat menyeimbangkan tubuh, jatuh terseret dan berguling beberapa kali di atas tanah. 	 كالي اين،  توها تيدق داڤت مڽإيمبڠكن توبوه، جاتوه ترسيريت دان برڬوليڠ ببراڤ كالي دأتس تانه.
Lutut Nirnama bertemu lantai bumi. 	 لوتوت نيرنام برتمو لنتاي بومي.
Tubuhnya berkeringat lebat. 	 توبوهڽ بركريڠت لبت.
Serangan Tuha benar-benar berbisa. 	 سرڠن توها بنر٢ بربيسا.
Separuh seluarnya sudah berwarna merah. 	 سڤاروه سلوارڽ سوده برورنا ميره.
Bawah rusuknya hitam terbakar. 	 باوه روسوقڽ هيتم ترباكر.
Kesakitan tidak terperi menjalar ke seluruh tubuh. 	 كساكيتن تيدق ترڤري منجالار كسلوروه توبوه.
Dia hampir sahaja pitam. 	 دي همڤير سهاج ڤيتم.
Cepat-cepat dia mengatur pernafasan. 	 چڤت٢ دي مڠاتور ڤرنفسن.
Kesakitannya mengendur. 	 كساكيتنڽ مڠندور.
Perlahan-lahan dia kembali bangkit. 	 ڤرلاهن-لاهن دي كمبالي بڠكيت.
Tawa Tuha kedengaran lagi. 	 تاوا توها كدڠرن لاڬي.
Nirnama berpaling. 	 نيرنام برڤاليڠ.
Laksamana Utama Semutar Putih itu telah bangkit. 	 لقسامان اوتام سموتر ڤوتيه ايت تله بڠكيت.
Tetapi tepi dagu Tuha jelas dengan kesan darah yang baru dikesat. 	 تتاڤي تڤي داڬو توها جلس دڠن كسن داره يڠ بارو دكست.
Bagaimana? Engkau tidak menyangka, bukan?  Sebagaimana kakanda tidak menyangka akan kekuatanku?  Tuha terdiam. 	 باڬايمان؟ اڠكاو تيدق مڽڠک، بوكن؟  سباڬايمان ككندا تيدق مڽڠک اكن كقواتنكو؟  توها ترديام.
Jelas, dia mengalami kecederaan akibat menerima serangan Nirnama sebentar tadi. 	 جلس، دي مڠالمي كچدراءن عاقبة منريما سرڠن نيرنام سبنتر تادي.
Tubuh Tuha masih menggeletar. 	 توبوه توها ماسيه مڠڬلتر.
Nyata, sekiranya dia mendedahkan dirinya kepada serangan Nirnama secara langsung, dia hanya akan menempah maut. 	 ڽات، سكيراڽ دي منددهكن ديريڽ كڤد سرڠن نيرنام سچارا لڠسوڠ، دي هاڽ اكن منمڤه موت.
Berbeza dengan Nirnama yang telah dihujani tumbukannya tadi. 	 بربيذا دڠن نيرنام يڠ تله دهوجني تومبوقنڽ تادي.
Walaupun adindanya itu cedera, tetapi jelas, beberapa tumbukannya andai mahu dibanding dengan satu tendangan Nirnama, tendangan Nirnama itu lebih jauh berbisa. 	 والاوڤون ادينداڽ ايت چدرا، تتاڤي جلس، ببراڤ تومبوقنڽ انداي ماهو دبنديڠ دڠن ساتو تندڠن نيرنام، تندڠن نيرنام ايت لبيه جاءوه بربيسا.
Geraham diketapnya. 	 ڬراهم دكتڤڽ.
Apa gunanya serangan yang tidak mendarat, adinda?  Tuha kembali bersiaga. 	 اڤ ڬوناڽ سرڠن يڠ تيدق مندارت، اديندا؟  توها كمبالي برسياݢ.
Keris diacukan ke arah Nirnama. 	 كريس داچوكن كأره نيرنام.
Dia nyata tidak akan membiarkan hal itu berulang lagi. 	 دي ڽات تيدق اكن ممبياركن حال ايت براولڠ لاڬي.
Sedia untuk menggunakan apa sahaja yang ada pada dirinya untuk menumbangkan Nirnama sepantas mungkin. 	 سديا اونتوق مڠڬوناكن اڤ سهاج يڠ اد ڤد ديريڽ اونتوق منومبڠكن نيرنام سڤنتس موڠكين.
Nirnama membuka kekuda. 	 نيرنام ممبوک ككودا.
Bibirnya terkumat-kamit dengan zikir dan doa. 	 بيبيرڽ تركومت-كاميت دڠن ذيكير دان دعا.
Hah, jin-jin yang bersama denganku takkan terkesan dengan itu semua, Nirnama!  Sekali lagi Tuha berdesup. 	 هاه، جين٢ يڠ برسام دڠنكو تقكن تركسن دڠن ايت سموا، نيرنام!  سكالي لاڬي  توها بردسوڤ.
Hilang daripada pandangan Nirnama. 	 هيلڠ درڤد ڤندڠن نيرنام.
Pantas Nirnama memejamkan mata. 	 ڤانتس نيرنام ممجمکن مات.
Bibir masih terkumat-kamit. 	 بيبير ماسيه تركومت-كاميت.
Dalam kegelapan itu, segala bunyi hilang daripada pendengaran. 	 دالم كڬلاڤن ايت، سڬالا بوڽي هيلڠ درڤد ڤندڠرن.
Bahkan, apa yang diungkapkan oleh diri sendiri tidak didengari. 	 بهكن، اڤ يڠ داوڠكڤكن اوليه ديري سنديري تيدق ددڠري.
Nirnama dapat merasakan perubahan pada pergerakan angin, dan bunyi berdecit yang sangat kecil. 	 نيرنام داڤت مراساكن ڤراوبهن ڤد ڤرڬرقن اڠين، دان بوڽي بردچيت يڠ ساڠت كچيل.
Terus dia menyendeng. 	 تروس دي مڽينديڠ.
Tuha muncul secara mengejut dalam keadaan tangannya telah memanjang untuk merodok Taming Sari, tetapi hanya menjamah angin. 	 توها مونچول سچارا مڠجوت دالم كأداءن تاڠنڽ تله ممنجڠ اونتوق مرودوق تاميڠ ساري، تتاڤي هاڽ منجامه اڠين.
Belum sempat pun dia bertindak balas, Nirnama sudah menangkap tangan Tuha, dan membanting tubuh kakandanya itu. 	 بلوم سمڤت ڤون دي برتيندق بالس، نيرنام سوده منڠكڤ تاڠن توها، دان ممبنتيڠ توبوه ككنداڽ ايت.
Bumi bergegar dengan hentaman tubuh Tuha. 	 بومي برڬڬر دڠن هنتامن توبوه توها.
Tanah di bawah tubuhnya merekah. 	 تانه دباوه توبوهڽ مركه.
Nirnama belum mahu menamatkan serangan. 	 نيرنام بلوم ماهو منمتكن سرڠن.
Terus kakinya menyepak Taming Sari sehingga tercampak ke tepi, sebelum kaki yang sama menginjak dada Tuha. 	 تروس كاكيڽ مڽڤق تاميڠ ساري سهيڠݢ ترچمڤق كتڤي، سبلوم كاكي يڠ سام مڠينجق دادا توها.
Laksamana Utama Semutar Putih itu terbelalak sambil menghamburkan darah, tambah membasahi seluar Nirnama. 	 لقسامان اوتام سموتر ڤوتيه ايت تربلالق سمبيل مڠهمبوركن داره، تمبه ممباسهي سلوار نيرنام.
Rekahan tanah tadi menjadi semakin besar dan menjalar. 	 ركهن تانه تادي منجادي سماكين بسر دان منجالار.
Aku masih membuka peluang untuk kakanda bertaubat. 	 اكو ماسيه ممبوک ڤلواڠ اونتوق ككندا برتوبة.
Sekarang adalah masanya, Kakanda Tuha. 	 سكارڠ اداله ماسڽ، ككندا توها.
Nirnama tidak meneruskan serangan. 	 نيرنام تيدق منروسكن سرڠن.
Tetapi kakinya masih berada di atas dada Tuha, manakala tangannya masih mengilas tangan kanan Tuha. 	 تتاڤي كاكيڽ ماسيه براد دأتس دادا توها، مانكالا تاڠنڽ ماسيه مڠيلس تاڠن كانن توها.
Tuha kelihatan tidak bermaya. 	 توها كليهتن تيدق برماي.
Wajahnya sudah kotor dengan darah. 	 واجهڽ سوده كوتور دڠن داره.
Engkau. 	 اڠكاو.
Nirnama memasang telinga, bagai memberi peluang kepada Tuha menyempurnakan bicara. 	 نيرنام مماسڠ تليڠا، باڬاي ممبري ڤلواڠ كڤد توها مڽمڤورناكن بيچارا.
Takkan menewaskan aku!  Tuha menghembus ke atas, mengeluarkan semburan api marak. 	 تقكن منوسكن اكو!  توها مڠهمبوس كأتس، مڠلواركن سمبورن اڤي مارق.
Nirnama melepaskan tangan dan dada Tuha, melompat mengelak. 	 نيرنام ملڤسكن تاڠن دان دادا توها، ملومڤت مڠيلق.
Tuha berguling, kemudian bangkit sambil melepaskan beberapa bola api ke arah Nirnama. 	 توها برڬوليڠ، كمودين بڠكيت سمبيل ملڤسكن ببراڤ بولا اڤي كأره نيرنام.
Membuatkan Nirnama terpaksa terus melompat. 	 ممبواتكن نيرنام ترڤقسا تروس ملومڤت.
Kemudian, Tuha berhenti. 	 كمودين، توها برهنتي.
Dadanya turun naik. 	 داداڽ تورون ناءيق.
Nafasnya tidak sekata. 	 نفسڽ تيدق سكتا.
Perlahan-lahan dia mencapai keris Taming Sari di sisinya. 	 ڤرلاهن-لاهن دي منچاڤاي كريس تاميڠ ساري دسيسيڽ.
Nirnama dan Tuha sama-sama berdiri. 	 نيرنام دان توها سام٢ برديري.
Nampaknya engkau benar-benar tidak akan kembali, kakanda. 	 نمڤقڽ اڠكاو بنر٢ تيدق اكن كمبالي، ككندا.
Pandanganku telah terbuka. 	 ڤندڠنكو تله تربوک.
Mustahil aku mahu menjadi sebahagian daripada orang-orang yang tertutup matanya. 	 مستحيل اكو ماهو منجادي سبهاڬين درڤد اورڠ٢ يڠ ترتوتوڤ ماتڽ.
Bahkan pandangan kakandalah yang dikatup kebatilan. 	 بهكن ڤندڠن ككنداله يڠ دكاتوڤ كبطيلن.
Sudah. 	 سوده.
Jangan banyak bicara lagi. 	 جاڠن باڽق بيچارا لاڬي.
Masanya untuk engkau mampus. 	 ماسڽ اونتوق اڠكاو ممڤوس.
Baru sahaja Tuha hendak membuka langkah, tindakannya terhenti dek bau harum semerbak. 	 بارو سهاج  توها هندق ممبوك لڠكه، تيندقنڽ ترهنتي ديك باءو هاروم سمربق.
Bau yang sama turut dihidu oleh Nirnama. 	 باءو يڠ سام توروت دهيدو اوليه نيرنام.
Sekonyong-konyong kemudian, muncul Puteri Gunung Ledang di sisi Tuha. 	 سكوڽوڠ-كوڽوڠ كمودين، مونچول ڤوتري ڬونوڠ ليدڠ دسيسي توها.
Adinda! Tuha sendiri terkejut. 	 اديندا! توها سنديري تركجوت.
Aku mengesan engkau dalam keadaan tertekan, kakanda. 	 اكو مڠسن اڠكاو دالم كأداءن ترتكان، ككندا.
Tangan Puteri Gunung Ledang mengelus wajah Tuha. 	 تاڠن ڤوتري ڬونوڠ ليدڠ مڠلوس واجه توها.
Hah, usah adinda gusar. 	 هاه، اوسه اديندا ڬوسر.
Tidak perlu sebenarnya adinda turun membantu. 	 تيدق ڤرلو سبنرڽ اديندا تورون ممبنتو.
Kakanda mampu menghapuskan dia tidak lama lagi. 	 ككندا ممڤو مڠهاڤوسكن دي تيدق لاما لاڬي.
Tuha memegang tangan Puteri Gunung Ledang itu, dan mengucup belakang tangannya itu dengan penuh rasa kasih. 	 توها ممڬڠ تاڠن ڤوتري ڬونوڠ ليدڠ ايت، دان مڠوچوڤ بلاكڠ تاڠنڽ ايت دڠن ڤنوه راس كاسيه.
Nirnama memerhati sahaja. 	 نيرنام ممرهاتي سهاج.
Jelas, hubungan antara Tuha dan Puteri Gunung Ledang bukanlah baru terbina. 	 جلس، هوبوڠن انتارا توها دان ڤوتري ڬونوڠ ليدڠ بوكنله بارو تربينا.
Berdasarkan sihir yang baru diperhatikannya, dia lebih yakin bahawa mimpi-mimpi Sultan Mahmud tidak mustahil datangnya daripada Puteri Gunung Ledang. 	 برداسركن سيحير يڠ بارو دڤرهاتيكنڽ، دي لبيه يقين بهاوا ميمڤي٢ سلطان محمود تيدق مستحيل داتڠڽ درڤد ڤوتري ڬونوڠ ليدڠ.
Apatah lagi apabila Tuha sudah berada di dalam genggaman sang puteri tersebut. 	 اڤاته لاڬي اڤابيلا توها سوده براد ددالم ڬڠڬمن سڠ ڤوتري ترسبوت.
Kita sudah semakin hampir mencapai matlamat kita. 	 كيت سوده سماكين همڤير منچاڤاي متلامت كيت.
Tentera Indera Kayangan bersama Segenting Kra sudah memulakan peperangan. 	 تنترا ايندرا كايڠن برسام سڬنتيڠ كرا سوده ممولاكن ڤڤرڠن.
Sempadan telah bergegar. 	 سمڤادن تله برڬڬر.
Sedikit masa lagi, Semutar Putih bakal tumbang. 	 سديكيت ماس لاڬي، سموتر ڤوتيه باكل تومبڠ.
Ujar Puteri Gunung Ledang. 	 اوجر ڤوتري ڬونوڠ ليدڠ.
Yakin. 	 يقين.
Nirnama menghela nafas. 	 نيرنام مڠهيلا نفس.
Dia sedar bahawa tidak boleh berlama-lama di sini. 	 دي سدر بهاوا تيدق بوليه برلاما-لاما دسيني.
Mereka yang berada di sempadan Semutar Putih memerlukannya. 	 مريک يڠ براد دسمڤادن سموتر ڤوتيه ممرلوكنڽ.
Terus dia terbayangkan wajah Tun Nirmala, Jebat, Kasturi, Nadim, dan Cendana. 	 تروس دي تربايڠكن واجه تون نيرمالا، جبت، كستوري، نديم، دان چندانا.
Ah, Cendana!  Pantas Nirnama mengungkapkan istighfar. 	 اه، چندانا!  ڤانتس نيرنام مڠوڠكڤكن إستغفر.
Berhadapan dengan musuh seperti Tuha dan Puteri Gunung Ledang, dia tidak boleh hilang tumpuan. 	 برهادڤن دڠن موسوه سڤرتي توها دان ڤوتري ڬونوڠ ليدڠ، دي تيدق بوليه هيلڠ تومڤوان.
Kedua-duanya memandang Nirnama. 	 كدوا-دواڽ ممندڠ نيرنام.
Pandangan redup Nirnama ditentang oleh pandangan tajam bersama senyuman melebar. 	 ڤندڠن ردوڤ نيرنام دتنتڠ اوليه ڤندڠن تاجم برسام سڽومن مليبر.
Jelas, dengan kehadiran Puteri Gunung Ledang, Tuha lebih yakin bahawa Nirnama akan ditewaskan. 	 جلس، دڠن كحاضيرن ڤوتري ڬونوڠ ليدڠ، توها لبيه يقين بهاوا نيرنام اكن دتيواسكن.
Bagaimana sekarang, Nirnama? Engkau yakin dapat menewaskan kami berdua?  Tuha mengalun-alunkan Taming Sari sementara Puteri Gunung Ledang bersiaga. 	 باڬايمان سكارڠ، نيرنام؟ اڠكاو يقين داڤت منوسكن كامي بردوا؟  توها مڠالون-ألونكن تاميڠ ساري سمنتارا ڤوتري ڬونوڠ ليدڠ برسياݢ.
Walau tidak terpamer apa-apa senjata, Nirnama yakin Puteri Gunung Ledang tetap berbahaya. 	 والاو تيدق ترڤامير اڤ٢ سنجات، نيرنام يقين ڤوتري ڬونوڠ ليدڠ تتڤ بربهاي.
Berkemungkinan mempunyai senjata tersembunyi, dan yang pasti, bersama-sama puteri itu adalah sihir. 	 بركموڠكينن ممڤوڽاءي سنجات ترسمبوڽي، دان يڠ ڤستي، برساما-سام ڤوتري ايت اداله سيحير.
Keyakinanku tidak tergugah, kerana aku tidak menggantungkan diri kepada kekuatanku. 	 كيقيننكو تيدق ترڬوڬه، كران اكو تيدق مڠڬنتوڠكن ديري كڤد كقواتنكو.
Aku menggantungkan diri kepada Allah. 	 اكو مڠڬنتوڠكن ديري كڤد الله.
Sudah berapa banyak bilangan yang sedikit menewaskan bilangan yang banyak?  Tuha mengetap geraham. 	 سوده براڤ باڽق بيلڠن يڠ سديكيت منوسكن بيلڠن يڠ باڽق؟  توها مڠتڤ ڬراهم.
Ayuh, adinda. 	 ايوه، اديندا.
Kita hapuskan celaka ini. 	 كيت هاڤوسكن چلاکا اين.
Ayuh!   Engkau ingin merampas takhtaku, kakanda? Sultan Mahmud menepuk singgahsana. 	 ايوه!    اڠكاو ايڠين مرمڤس تختاكو، ككندا؟ سلطان محمود منڤوق سيڠڬهسان.
Alauddin menggeleng. 	 علاءالدين مڠڬيليڠ.
Itu bukan takhtamu. 	 ايت بوكن تختامو.
Engkau hanya berkuasa sepanjang ketiadaanku. 	 اڠكاو هاڽ بركواس سڤنجڠ كتياداءنكو.
Apakah engkau telah lupa pertabalanmu? Ayahanda pasti mengungkapkannya secara jelas. 	 اڤاكه اڠكاو تله لوڤا ڤرطبلنمو؟ ايهندا ڤستي مڠوڠكڤكنڽ سچارا جلس.
Kelu lidah Sultan Mahmud. 	 كلو ليده سلطان محمود.
Dia menoleh ke kiri dan kanan. 	 دي منوليه ككيري دان كانن.
Hulubalang-hulubalang di situ tidak mampu menafikannya kerana apa yang dinyatakan oleh Alauddin itu adalah kebenaran. 	 هولوبالڠ٢ دسيتو تيدق ممڤو منافيكنڽ كران اڤ يڠ دڽاتاكن اوليه علاءالدين ايت اداله كبنرن.
Semua yang hadir pada hari pertabalan Sultan Mahmud mengetahui bahawa hakikatnya Sultan Mahmud hanyalah pemangku sultan. 	 سموا يڠ حاضير ڤد هاري ڤرطبلن سلطان محمود مڠتاهوءي بهاوا حقيقتڽ سلطان محمود هاڽله ڤمڠكو سلطان.
Hak kesultanan yang sebenar adalah kepada Alauddin. 	 حق كسلطانن يڠ سبنر اداله كڤد علاءالدين.
Selagi Alauddin tidak pulang menaiki takhta, maka Sultan Mahmud akan memegang tampuk kekuasaan tersebut. 	 سلاڬي علاءالدين تيدق ڤولڠ مناءيقي تختا، مک سلطان محمود اكن ممڬڠ تمڤوق ككواساءن ترسبوت.
Tetapi kini. 	 تتاڤي كيني.
Bukankah engkau tidak mahukan takhta ini. 	 بوكنكه اڠكاو تيدق ماهوكن تختا اين.
Bukankah engkau mahu menjadi seorang sufi!   Bergema balai menghadap dengan teriakan Sultan Mahmud. 	 بوكنكه اڠكاو ماهو منجادي سأورڠ صوفي!  برڬما بالاي مڠهادڤ دڠن تيرياكن سلطان محمود.
Alauddin mengangguk. 	 علاءالدين مڠڠڬوق.
Benar. 	 بنر.
Aku dikaburi impian yang hakikatnya merupakan suatu kesesatan. 	 اكو دكابوري ايمڤين يڠ حقيقتڽ مروڤاكن سواتو كسستن.
Nirnama telah menyedarkan aku. 	 نيرنام تله مڽدركن اكو.
Jadi, kelananya baru-baru ini adalah untuk menjatuhkan aku. 	 جادي، كلناڽ بارو٢ اين اداله اونتوق منجاتوهكن اكو.
Celaka, Nirnama. 	 چلاک، نيرنام.
Derhaka!  Adiwaja menggeleng. 	 درهاک!  اديواج مڠڬيليڠ.
Tuanku Mahmud, Nirnama berusaha menyelamatkan Kerajaan Semutar Putih. 	 توانكو محمود، نيرنام براوسها مڽلامتكن كراجاءن سموتر ڤوتيه.
Engkau bukan dijatuhkan. 	 اڠكاو بوكن دجاتوهكن.
Hanya Raja Yang Sebenar kembali ke takhta. 	 هاڽ راج يڠ سبنر كمبالي كتختا.
Tugas tuanku memangku jawatan ini telah pun berakhir. 	 توڬس توانكو ممڠكو جاوتن اين تله ڤون برأخير.
Tidak. 	 تيدق.
Aku tidak boleh terima hakikat ini. 	 اكو تيدق بوليه تريما حقيقة اين.
Engkau meninggalkan istana lebih tiga dekad, kakanda. 	 اڠكاو منيڠڬلكن ايستان لبيه تيݢ ديكد، ككندا.
Aku telah memerintah hampir dua dekad. 	 اكو تله ممرينته همڤير دوا ديكد.
Engkau tidak boleh sesuka hati sahaja merampas semua ini daripadaku. 	 اڠكاو تيدق بوليه سسوک هاتي سهاج مرمڤس سموا اين درڤدكو.
Aku bukan merampas apa-apa daripadamu, Adinda Mahmud. 	 اكو بوكن مرمڤس اڤ٢ درڤدمو، اديندا محمود.
Aku sekadar meminta engkau memulangkan hak aku. 	 اكو سقدر ممينتا اڠكاو ممولڠكن حق اكو.
Hak engkau? Mengapa pula engkau berhak kepada takhta ini? Engkau telah berpaling daripada semua ini. 	 حق اڠكاو؟ مڠاڤ ڤولا اڠكاو برحق كڤد تختا اين؟ اڠكاو تله برڤاليڠ درڤد سموا اين.
Menganggap ini semua gangguan kepada perjalanan engkau menggapai maqam tertinggi. 	 مڠڠڬڤ اين سموا ڬڠڬوان كڤد ڤرجالنن اڠكاو مڠڬاڤاي مقام ترتيڠڬي.
Engkau memandang rendah kepada kami yang berurusan dengan dunia. 	 اڠكاو ممندڠ رنده كڤد كامي يڠ براوروسن دڠن دنيا.
Aku telah menanggung tanggungjawab ini di atas jemalaku. 	 اكو تله منڠڬوڠ تڠݢوڠجواب اين دأتس جمالاكو.
Semutar Putih masih berdiri sehingga hari ini kerana aku!  Balai menghadap itu senyap buat beberapa ketika. 	 سموتر ڤوتيه ماسيه برديري سهيڠݢ هاري اين كران اكو!  بالاي مڠهادڤ ايت سڽڤ بوات ببراڤ كتيک.
Ayahanda sentiasa pilih kasih. 	 ايهندا سنتياس ڤيليه كاسيه.
Engkau dihantar bertapa dengan guru yang terbaik, untuk menjadi insan yang hebat. 	 اڠكاو دهنتر برتاڤ دڠن ڬورو يڠ ترباءيق، اونتوق منجادي انسان يڠ هيبت.
Adapun aku, ayahanda tidak pun memberikan peluang yang sama. 	 اداڤون اكو، ايهندا تيدق ڤون ممبريكن ڤلواڠ يڠ سام.
Sampai ke penghujung usianya, dia masih menyebut-nyebut namamu. 	 سمڤاي كڤڠهوجوڠ اوسياڽ، دي ماسيه مڽبوت-ڽبوت ناممو.
Hatta ketika dia menabalkan aku!  Alauddin menggeleng. 	 حتى كتيک دي منابلكن اكو!  علاءالدين مڠڬيليڠ.
Hakikatnya, ayahanda menguji kita sebelum membuat keputusan menghantar aku kepada guruku. 	 حقيقتڽ، ايهندا مڠوجي كيت سبلوم ممبوات كڤوتوسن مڠهنتر اكو كڤد ڬوروكو.
Dia memandang Alauddin. 	 دي ممندڠ علاءالدين.
Kerana aku melepasi ujian itu, maka aku dihantar bertapa bersama Adiwaja. 	 كران اكو ملڤسي اوجين ايت، مک اكو دهنتر برتاڤ برسام اديواج.
Ketika engkau lahir dan membesar, beberapa tahun kemudian, sekali lagi ayahanda melakukan ujian yang sama kepadamu. 	 كتيک اڠكاو لاهير دان ممبسر، ببراڤ تاهون كمودين، سكالي لاڬي ايهندا ملاكوكن اوجين يڠ سام كڤدمو.
Tetapi engkau lebih menggemari hidup berseronok. 	 تتاڤي اڠكاو لبيه مڠڬمري هيدوڤ برسرونوق.
Engkau mengabaikan didikan ayahanda, dan kerap melarikan diri ke Indera Kayangan mencari hiburan. 	 اڠكاو مڠابايكن ديديقن ايهندا، دان كرڤ ملاريكن ديري كإيندرا كايڠن منچاري هيبورن.
Apakah engkau lupa semua itu?  Bagaimana engkau tahu semua itu? Aku lahir saat engkau masih bertapa!  Apakah engkau lupa ayahanda beberapa kali menziarahi guru dan aku? Bahkan, engkau pernah dibawa bersama ketika engkau masih budak? Ayahanda sering menyampaikan khabar engkau kepadaku. 	 اڤاكه اڠكاو لوڤا سموا ايت؟  باڬايمان اڠكاو تاهو سموا ايت؟ اكو لاهير ساعت اڠكاو ماسيه برتاڤ!  اڤاكه اڠكاو لوڤا ايهندا ببراڤ كالي منزيارهي ڬورو دان اكو؟ بهكن، اڠكاو ڤرنه دباوا برسام كتيک اڠكاو ماسيه بودق؟ ايهندا سريڠ مڽمڤايكن خبر اڠكاو كڤدكو.
Ya, ya. 	 يا، يا.
Sehingga kemudian engkau berpaling daripada ayahanda. 	 سهيڠݢ كمودين اڠكاو برڤاليڠ درڤد ايهندا.
Engkau menganggap hubungan dengannya, dengan aku, dengan kerajaan ini, sebagai urusan dunia yang menghindarkan  usahamu mencapai maqam tertinggi. 	 اڠكاو مڠڠڬڤ هوبوڠن دڠنڽ، دڠن اكو، دڠن كراجاءن اين، سباڬاي اوروسن دنيا يڠ مڠهيندركن اوسهامو منچاڤاي مقام ترتيڠڬي.
Bukankah begitu, kakanda? Sultan Mahmud menjegil. 	 بوكنكه بڬيتو، ككندا؟ سلطان محمود منجڬيل.
Alauddin menghela nafas. 	 علاءالدين مڠهيلا نفس.
Dia memandang Adiwaja. 	 دي ممندڠ اديواج.
Gurunya itu tenang sahaja. 	 ڬوروڽ ايت تنڠ سهاج.
Tetap di sisi bagaikan memberi semangat. 	 تتڤ دسيسي باڬايكن ممبري سماڠت.
Tahu bahawa Alauddin masih baru dengan semua ini. 	 تاهو بهاوا علاءالدين ماسيه بارو دڠن سموا اين.
Baru tersedar. 	 بارو ترسدر.
Alauddin memandang kembali kepada adindanya. 	 علاءالدين ممندڠ كمبالي كڤد ادينداڽ.
Adinda, aku tidak lagi begitu. 	 اديندا، اكو تيدق لاڬي بڬيتو.
Bagaimana aku boleh kekal berdiam di dalam gua, tenang dengan keimananku, sedang rakyat jelata sedang kesempitan akibat tindakanmu? Bahkan, Kerajaan Semutar Putih diambang keruntuhan akibat sikapmu?  Sultan Mahmud mengetap geraham, tidak mampu membalas bicara Alauddin. 	 باڬايمان اكو بوليه ككل برديام ددالم ڬوا، تنڠ دڠن كإيماننكو، سدڠ رعيت جلاتا سدڠ كسمڤيتن عاقبة تيندقنمو؟ بهكن، كراجاءن سموتر ڤوتيه دامبڠ كرونتوهن عاقبة سيكڤمو؟  سلطان محمود مڠتڤ ڬراهم، تيدق ممڤو ممبالس بيچارا علاءالدين.
Dia sendiri bagaikan baru tersedar bahawa dirinya sudah terlalu mabuk dengan kesenangan serta mencari hiburan diri, hingga membahayakan keadaan Semutar Putih. 	 دي سنديري باڬايكن بارو ترسدر بهاوا ديريڽ سوده ترلالو مابوق دڠن كسنڠن سرتا منچاري هيبورن ديري، هيڠݢ ممبهاياكن كأداءن سموتر ڤوتيه.
Sekiranya tidak sedemikian, pasti kakandanya tidak akan muncul. 	 سكيراڽ تيدق سدميكين، ڤستي ككنداڽ تيدق اكن مونچول.
Aku bertanggungjawab atas semua ini. 	 اكو برتڠݢوڠجواب اتس سموا اين.
Ayahanda meninggalkan takhta ini di atas jemalaku, tetapi aku menafikannya. 	 ايهندا منيڠڬلكن تختا اين دأتس جمالاكو، تتاڤي اكو منافيكنڽ.
Aku tidak memahami ayahanda dan menganggap dia disibukkan oleh urusan dunia. 	 اكو تيدق ممهمي ايهندا دان مڠڠڬڤ دي دسيبوقكن اوليه اوروسن دنيا.
Akan tetapi, tiada akhirat tanpa dunia. 	 اكن تتاڤي، تياد أخيرة تنڤا دنيا.
Dunia ini ladang kita untuk menuai hasil di akhirat. 	 دنيا اين لادڠ كيت اونتوق منواي حاصيل دأخيرة.
Aku belum melaksanakan tanggungjawabku di atasnya. 	 اكو بلوم ملقساناكن تڠݢوڠجوابكو دأتسڽ.
Bagaimana aku  mampu pulang bertemu Allah kelak?  Sultan Mahmud benar-benar hilang bicara. 	 باڬايمان اكو ممڤو ڤولڠ برتمو الله كلق؟  سلطان محمود بنر٢ هيلڠ بيچارا.
Walaupun terhentak dengan apa terjadi, tetapi untuk melepaskan kekuasaannya, bukan perkara yang mudah. 	 والاوڤون ترهنتق دڠن اڤ ترجادي، تتاڤي اونتوق ملڤسكن ككواساءنڽ، بوكن ڤركارا يڠ موده.
Dia suka akan kedudukannya itu. 	 دي سوک اكن كدودوكنڽ ايت.
Tambahan pula, tanpa takhta, dia tidak akan dilihat setanding dengan Puteri Gunung Ledang. 	 تمبهن ڤولا، تنڤا تختا، دي تيدق اكن دليهت ستانديڠ دڠن ڤوتري ڬونوڠ ليدڠ.
Bagaimana mungkin dia mampu mendapatkan Puteri Gunung Ledang sekiranya dia bukan lagi seorang sultan?  Apa yang Tuanku Mahmud fikirkan? Aku menjangka tuanku sedang memikirkan Puteri Gunung Ledang. 	 باڬايمان موڠكين دي ممڤو منداڤتكن ڤوتري ڬونوڠ ليدڠ سكيراڽ دي بوكن لاڬي سأورڠ سلطان؟  اڤ يڠ توانكو محمود فيكيركن؟ اكو منجڠک توانكو سدڠ مميكيركن ڤوتري ڬونوڠ ليدڠ.
Apakah benar jangkaanku, tuanku? Adiwaja bersuara. 	 اڤاكه بنر جڠكاءنكو، توانكو؟ اديواج برسوارا.
Tersentak Sultan Mahmud. 	 ترسنتق سلطان محمود.
Engkau berkemampuan membaca isi hati, Adiwaja?  Adiwaja tersengih dan menggeleng. 	 اڠكاو بركممڤوان ممباچ ايسي هاتي، اديواج؟  اديواج ترسڠيه دان مڠڬيليڠ.
Aku mengenalimu, Tuanku Mahmud, semenjak engkau lahir sehingga engkau dewasa. 	 اكو مڠناليمو، توانكو محمود، سمنجق اڠكاو لاهير سهيڠݢ اڠكاو ديواس.
Daripada ayahandamu, sehinggalah baginda tiada. 	 درڤد ايهندامو، سهيڠݢاله بڬيندا تياد.
Dari engkau ditabalkan sehinggalah ke hari ini, telingaku sentiasa dipasang untuk mendengar khabar tindak-tandukmu. 	 دري اڠكاو دتابلكن سهيڠݢاله كهاري اين، تليڠاكو سنتياس دڤاسڠ اونتوق مندڠر خبر تيندق-تندوقمو.
Tun Nirmala! Sultan Mahmud menderam geram. 	 تون نيرمالا! سلطان محمود مندرام ڬرم.
Sebelum ini, Tun Nirmala telah menguruskan kerenah tuanku dengan baik. 	 سبلوم اين، تون نيرمالا تله مڠوروسكن كرينه توانكو دڠن باءيق.
Mamanda Bendahara kita itu benar-benar berusaha untuk memastikan air muka tuanku tidak jatuh, pada masa yang sama, Semutar Putih tidak runtuh. 	 ممندا بنداهارا كيت ايت بنر٢ براوسها اونتوق ممستيكن اءير موک توانكو تيدق جاتوه، ڤد ماس يڠ سام، سموتر ڤوتيه تيدق رونتوه.
Hasil daripada usaha Tun Nirmala, kerajaan kita berkembang atas runtuhan Wilayah Ujong. 	 حاصيل درڤد اوسها تون نيرمالا، كراجاءن كيت بركمبڠ اتس رونتوهن ولايه اوجوڠ.
Tanah yang dahulunya dirampas, kembali semula kepada kita. 	 تانه يڠ دهولوڽ درمڤاس، كمبالي سمولا كڤد كيت.
Adiwaja menghela nafas panjang. 	 اديواج مڠهيلا نفس ڤنجڠ.
Bagaikan melepaskan satu kekecewaan. 	 باڬايكن ملڤسكن ساتو ككچيواءن.
Walaupun berita Tuha sebagai pak turut tuanku telah sampai kepadaku, mungkin untuk menjaga hati dan perasaanku, Tun Nirmala tidak mengkhabarkan sejauh mana dia telah berubah. 	 والاوڤون بريتا توها سباڬاي ڤق توروت توانكو تله سمڤاي كڤدكو، موڠكين اونتوق منجاݢ هاتي دان ڤراساءنكو، تون نيرمالا تيدق مڠخبركن سجاءوه مان دي تله براوبه.
Sepatutnya, semenjak peristiwa berkait Tun Fatimah, Tun Nirmala sudah mengkhabarkan hal itu kepadaku. 	 سڤاتوتڽ، سمنجق ڤريستيوا بركاءيت تون فاطمه، تون نيرمالا سوده مڠخبركن حال ايت كڤدكو.
Pengaruh Tuha semakin besar, pengaruh Tun Nirmala kian menipis. 	 ڤڠاروه توها سماكين بسر، ڤڠاروه تون نيرمالا كين منيڤيس.
Dan dengan tuanku yang tidak seperti sultan yang berkemampuan, maka Tuha mungkin telah melihat peluang bagi menjatuhkan tuanku. 	 دان دڠن توانكو يڠ تيدق سڤرتي سلطان يڠ بركممڤوان، مک توها موڠكين تله مليهت ڤلواڠ باڬي منجاتوهكن توانكو.
Menjatuhkan beta? Jadi apa yang Nirnama khabarkan itu benar?  Adiwaja mengangguk. 	 منجاتوهكن بيت؟ جادي اڤ يڠ نيرنام خبركن ايت بنر؟  اديواج مڠڠڬوق.
Aku dapat merasakan kehadiran Puteri Gunung Ledang di luar sana. 	 اكو داڤت مراساكن كحاضيرن ڤوتري ڬونوڠ ليدڠ دلوار سان.
Mungkin hadir bagi membantu Tuha. 	 موڠكين حاضير باڬي ممبنتو توها.
Dia berpaling ke belakang bagaikan dapat melihat keadaan di halaman istana. 	 دي برڤاليڠ كبلاكڠ باڬايكن داڤت مليهت كأداءن دهلامن ايستان.
Tetapi jarak dari balai menghadap ke halaman istana agak jauh, maka keadaan tempat itu tidak dapat dilihatnya. 	 تتاڤي جارق دري بالاي مڠهادڤ كهلامن ايستان اڬق جاءوه ، مک كأداءن تمڤت ايت تيدق داڤت دليهتڽ.
Apatah lagi Istana Semutar Putih berdiri tinggi dari atas bumi, maka jika ditoleh keluar dari balai menghadap, yang dapat dilihat hanyalah langit biru dan awan gemawan. 	 اڤاته لاڬي ايستان سموتر ڤوتيه برديري تيڠڬي دري اتس بومي، مک جک دتوليه كلوار دري بالاي مڠهادڤ، يڠ داڤت دليهت هاڽله لاڠيت بيرو دان اون ڬماون.
Puteri Gunung Ledang ada di sini?  Pantas Sultan Mahmud menuruni singgahsana. 	 ڤوتري ڬونوڠ ليدڠ اد دسيني؟  ڤانتس سلطان محمود منوروني سيڠڬهسان.
Dia terus berlari meninggalkan Adiwaja dan Alauddin, meluru keluar dari balai menghadap. 	 دي تروس برلاري منيڠڬلكن اديواج دان علاءالدين، ملورو كلوار دري بالاي مڠهادڤ.
Para hulubalang terpinga-pinga, tidak sempat berbuat apa-apa. 	 ڤارا هولوبالڠ ترڤيڠا-ڤيڠا، تيدق سمڤت بربوات اڤ٢.
Seketika kemudian, barulah mereka tergesa-gesa mengekori Sultan Mahmud. 	 سكتيک كمودين، باروله مريک ترڬسا-ڬسا مڠيكوري سلطان محمود.
Tetapi kemudian, langkahan mereka terhenti. 	 تتاڤي كمودين، لڠكهن مريک ترهنتي.
Alauddin mengangkat tangan. 	 علاءالدين مڠڠكت تاڠن.
Kalian tahu hakikat sebenar, bukan?  Para hulubalang itu mengangguk. 	 كالين تاهو حقيقة سبنر، بوكن؟  ڤارا هولوبالڠ ايت مڠڠڬوق.
Maka bergeraklah kalian kepada tentera pimpinan Laksamana Tuha dan sekalian tentera yang masih berada di sekitar pusat pemerintahan Semutar Putih. 	 مک برڬرقله كالين كڤد تنترا ڤيمڤينن لقسامان توها دان سكالين تنترا يڠ ماسيه براد دسكيتر ڤوست ڤمرينتهن سموتر ڤوتيه.
Beta bertitah agar mereka berkumpul segera. 	 بيت برتيته اڬر مريک بركومڤول سڬرا.
Ampun tuanku, beribu-ribu ampun. 	 امڤون توانكو، بريبو-ريبو امڤون.
Titah tuanku kami junjung! Para hulubalang mengangkat sembah, kemudian berpaling dan bergerak ke arah yang berlawanan. 	 تيته توانكو كامي جونجوڠ! ڤارا هولوبالڠ مڠڠكت سمبه، كمودين برڤاليڠ دان برڬرق كأره يڠ برلاونن.
Ayuh, Alauddin! Nirnama memerlukan kita. 	 ايوه، علاءالدين! نيرنام ممرلوكن كيت.
Alauddin mengangguk. 	 علاءالدين مڠڠڬوق.
Dia dan Adiwaja berlari pantas. 	 دي دان اديواج برلاري ڤانتس.
Dalam masa sebentar, mereka sudah dapat melihat Sultan Mahmud. 	 دالم ماس سبنتر، مريک سوده داڤت مليهت سلطان محمود.
Sultan itu sampai terlebih dahulu di atas tangga istana, kemudian terjelepok di situ. 	 سلطان ايت سمڤاي ترلبيه دهولو دأتس تڠݢ ايستان، كمودين ترجلڤوق دسيتو.
Alauddin dan Adiwaja bergerak ke sisinya. 	 علاءالدين دان اديواج برڬرق كسيسيڽ.
Di halaman Istana Semutar Putih, Nirnama sedang bertarung sengit dengan Tuha, yang digandingi Puteri Gunung Ledang. 	 دهلامن ايستان سموتر ڤوتيه، نيرنام سدڠ برتاروڠ سڠيت دڠن توها، يڠ دڬانديڠ ڤوتري ڬونوڠ ليدڠ.
Kedua-duanya sedang menggunakan sihir masing-masing bagi menumbangkan Nirnama. 	 كدوا-دواڽ سدڠ مڠڬوناكن سيحير ماسيڠ٢ باڬي منومبڠكن نيرنام.
Taming Sari meluncur di udara, cuba merodok tubuh Nirnama. 	 تاميڠ ساري ملونچور داودارا، چوبا مرودوق توبوه نيرنام.
Sementara Puteri Gunung Ledang cuba memerangkap pendekar berparut itu dengan selendangnya yang memanjang. 	 سمنتارا ڤوتري ڬونوڠ ليدڠ چوبا ممرڠكڤ ڤنديكر برڤاروت ايت دڠن سليندڠڽ يڠ ممنجڠ.
Namun, Nirnama kekal bertahan. 	 نامون، نيرنام ككل برتاهن.
Lincah mengelak setiap serangan dan berterusan mencari ruang untuk merapati musuh-musuhnya. 	 لينچه مڠيلق ستياڤ سرڠن دان برتروسن منچاري رواڠ اونتوق مراڤتي موسوه-موسوهڽ.
Puteri Gunung Ledang, Tuha!  Sultan Mahmud bagaikan tidak percaya melihat kedua-dua insan itu saling bergandingan. 	 ڤوتري ڬونوڠ ليدڠ، توها!  سلطان محمود باڬايكن تيدق ڤرچاي مليهت كدوا-دوا انسان ايت ساليڠ برڬنديڠن.
Dia juga tidak menyangka bahawa Puteri Gunung Ledang berkemampuan menggunakan sihir. 	 دي جوݢ تيدق مڽڠک بهاوا ڤوتري ڬونوڠ ليدڠ بركممڤوان مڠڬوناكن سيحير.
Engkau hakikatnya telah diperangkap mereka berdua, adinda. 	 اڠكاو حقيقتڽ تله دڤرڠكڤ مريک بردوا، اديندا.
Alauddin bertegas. 	 علاءالدين برتڬس.
Mereka berpakat untuk menumbangkan engkau. 	 مريک برڤاكت اونتوق منومبڠكن اڠكاو.
Nirnama telah mendedahkan perkara ini kepadamu, bukan?  Tetapi. 	 نيرنام تله منددهكن ڤركارا اين كڤدمو، بوكن؟  تتاڤي.
Tiada tapinya lagi, Tuanku Mahmud. 	 تياد تاڤيڽ لاڬي، توانكو محمود.
Tuanku telah lama lemas dalam lembah maksiat dan keseronokan. 	 توانكو تله لاما لمس دالم لمبه معصية دان كسرونوقن.
Hidup terumbang-ambing, mengabaikan banyak tuntutan syariat. 	 هيدوڤ ترومبڠ-امبيڠ، مڠابايكن باڽق تونتوتن شريعة.
Tanggungjawab sebagai Sultan tidak tuanku laksanakan dengan baik. 	 تڠݢوڠجواب سباڬاي سلطان تيدق توانكو لقسانكن دڠن باءيق.
Kerana itu jiwa tuanku lemah dan mudah dipukau musuh. 	 كران ايت جيوا توانكو لمه دان موده دڤوكاو موسوه.
Jagat Suci telah menggunakan Puteri Gunung Ledang untuk menjatuhkan tuanku. 	 جاڬت سوچي تله مڠڬوناكن ڤوتري ڬونوڠ ليدڠ اونتوق منجاتوهكن توانكو.
Tetapi siapa sangka, Tuha juga turut tersungkur. 	 تتاڤي سياڤا سڠک، توها جوݢ توروت ترسوڠكور.
Adiwaja menggeleng, bagaikan dapat melihat Tuha dan Puteri Gunung Ledang bergandingan. 	 اديواج مڠڬيليڠ، باڬايكن داڤت مليهت توها دان ڤوتري ڬونوڠ ليدڠ برڬنديڠن.
Wajahnya berselirat dengan kecewa. 	 واجهڽ برسليرت دڠن كچيوا.
Bermula sekarang, aku adalah Sultan kepada Kerajaan Semutar Putih. 	 برمولا سكارڠ، اكو اداله سلطان كڤد كراجاءن سموتر ڤوتيه.
Aku bertanggungjawab kepada tanah ini dan perjuangannya. 	 اكو برتڠݢوڠجواب كڤد تانه اين دان ڤرجواڠنڽ.
Alauddin memandang tepat wajah adindanya. 	 علاءالدين ممندڠ تڤت واجه ادينداڽ.
Sultan Mahmud mati bicara. 	 سلطان محمود ماتي بيچارا.
Guru, aku perlu membantu Nirnama. 	 ڬورو، اكو ڤرلو ممبنتو نيرنام.
Adiwaja mengangguk. 	 اديواج مڠڠڬوق.
Terus Alauddin melompat tinggi, sebelum terjun menyertai pertempuran. 	 تروس علاءالدين ملومڤت تيڠڬي، سبلوم ترجون مڽرتاءي ڤرتمڤورن.
Apa pengakhiranku, Adiwaja? Sultan Mahmud terketar-ketar. 	 اڤ ڤڠأخيرنكو، اديواج؟ سلطان محمود تركتار-كتار.
Sekiranya tuanku bertaubat, maka hiduplah sebagai orang yang beriman. 	 سكيراڽ توانكو برتوبة، مک هيدوڤله سباڬاي اورڠ يڠ برايمان.
Tuanku masih adinda kepada Sultan Alauddin dan kerabat. 	 توانكو ماسيه اديندا كڤد سلطان علاءالدين دان كرابت.
Tetaplah masih ada hormat kami kepada tuanku. 	 تتڤله ماسيه اد حرمت كامي كڤد توانكو.
Tetapi sekiranya tuanku berubah ke arah kebaikan, maka bertakuk-takuklah bertambahnya hormat kami. 	 تتاڤي سكيراڽ توانكو براوبه كأره كباءيقن، مک برتاكوق-تاكوقله برتمبهڽ حرمت كامي.
Ampun, tuanku. 	 امڤون، توانكو.
Sultan Mahmud terdiam, hanya mampu melihat pertarungan di hadapannya. 	 سلطان محمود ترديام، هاڽ ممڤو مليهت ڤرتاروڠن دهادڤنڽ.
Bumi bergegar laksana dibadai gempa. 	 بومي برڬڬر لقسان دباداي ڬمڤا.
Bunyi teriakan berselang-seli dengan bunyi tempikan gajah yang mengganas di medan pertempuran. 	 بوڽي تيرياكن برسلاڠ-سلي دڠن بوڽي تمڤيكن ڬاجه يڠ مڠڬانس دميدن ڤرتمڤورن.
Di atas kepala gajah-gajah tersebut, kelihatan tentera yang lengkap berzirah. 	 دأتس كڤالا ڬاجه٢ ترسبوت، كليهتن تنترا يڠ لڠكڤ برزيراه.
Di belakangnya, terikat tandu sekumpulan tentera, galak memanah musuh di bawah. 	 دبلاكڠڽ، تريكت تندو سكومڤولن تنترا، ڬالق ممانه موسوه دباوه.
Sekali-sekala, gajah-gajah ini akan merodok musuh dengan gadingnya, manakala belalai melibas tubuh-tubuh tentera Semutar Putih. 	 سكالي-سكالا، ڬاجه٢ اين اكن مرودوق موسوه دڠن ڬاديڠڽ، مانكالا بلالاي مليبس توبوه٢ تنترا سموتر ڤوتيه.
Tentera bergajah ini merupakan tentera Segenting Kra. 	 تنترا برڬاجه اين مروڤاكن تنترا سڬنتيڠ كرا.
Tidak cukup dengan tentera bergajah, Indera Kayangan melanggar tentera Semutar Putih dengan pasukan tentera berkudanya. 	 تيدق چوكوڤ دڠن تنترا برڬاجه، ايندرا كايڠن ملڠڬر تنترا سموتر ڤوتيه دڠن ڤاسوقن تنترا بركوداڽ.
Barisan hadapan tentera Semutar Putih kucar-kacir. 	 باريسن هادڤن تنترا سموتر ڤوتيه كوچر-كاچير.
Di tengah-tengah medan peperangan, Kasturi lincah memimpin pasukan pemanah. 	 دتڠه-تڠه ميدن ڤڤرڠن، كستوري لينچه مميمڤين ڤاسوقن ڤمانه.
Mereka perlu melumpuhkan tentera bergajah dengan menyasarkan mata haiwan-haiwan tersebut. 	 مريک ڤرلو ملومڤوهكن تنترا برڬاجه دڠن مڽاسركن مات حيوان٢ ترسبوت.
Tetapi tidak banyak pemanah berkebolehan seperti Kasturi, yang mampu membidik tepat setiap sasaran yang dikehendaki. 	 تتاڤي تيدق باڽق ڤمانه بركبوليهن سڤرتي كستوري، يڠ ممڤو ممبيديق تڤت ستياڤ ساسرن يڠ دكهندقي.
Tambah pula, untuk membidik tepat ke mata gajah-gajah itu, mereka perlu berada di tengah-tengah kecamuk peperangan. 	 تمبه ڤولا، اونتوق ممبيديق تڤت كمات ڬاجه٢ ايت، مريک ڤرلو براد دتڠه-تڠه كچاموق ڤڤرڠن.
Ada pemanah yang dirodok tentera pejalan kaki musuh sebelum sempat melepaskan panahan. 	 اد ڤمانه يڠ درودوق تنترا ڤجالن كاكي موسوه سبلوم سمڤت ملڤسكن ڤانهن.
Ada yang dirempuh tentera berkuda musuh ketika baru menarik anak panah. 	 اد يڠ درمڤوه تنترا بركودا موسوه كتيک بارو مناريق انق ڤانه.
Peperangan semakin menggila. 	 ڤڤرڠن سماكين مڠڬيلا.
Hah, perancanganku nampaknya tidak berapa berjaya! Nadim menumbuk meja di hadapannya. 	 هاه، ڤرانچڠنكو نمڤقڽ تيدق براڤ برجاي! نديم منومبوق ميجا دهادڤنڽ.
Peta yang terbentang di atas meja tersebut terangkat sebentar sebelum santai semula. 	 ڤتا يڠ تربنتڠ دأتس ميجا ترسبوت تراڠكت سبنتر سبلوم سنتاي سمولا.
Jangan begitu, anak muda. 	 جاڠن بڬيتو، انق مودا.
Hasil buah fikir engkau, pergerakan tentera bergajah itu tidaklah seliar awal-awalnya. 	 حاصيل بواه فيكير اڠكاو، ڤرڬرقن تنترا برڬاجه ايت تيدقله سليار اول-اولڽ.
Mereka lebih berhati-hati. 	 مريک لبيه برهاتي-هاتي.
Dengan itu, banyak nyawa tentera Semutar Putih tidak melayang begitu sahaja. 	 دڠن ايت، باڽق ڽاوا تنترا سموتر ڤوتيه تيدق ملايڠ بڬيتو سهاج.
Kita masih ada kekuatan di tengah dan di belakang. 	 كيت ماسيه اد كقواتن دتڠه دان دبلاكڠ.
Tun Nirmala menepuk-nepuk belakang tubuh Nadim. 	 تون نيرمالا منڤوق-نيڤوق بلاكڠ توبوه نديم.
Benar, Nadim. 	 بنر، نديم.
Bahkan beberapa ekor gajah telah pun tumbang. 	 بهكن ببراڤ ايكور ڬاجه تله ڤون تومبڠ.
Cendana mencelah, cuba menambah semangat. 	 چندانا منچله، چوبا منمبه سماڠت.
Mereka berkubu di atas bukit berhampiran, bagi memudahkan usaha melihat perjalanan perang. 	 مريک بركوبو دأتس بوكيت برهمڤيرن، باڬي ممودهكن اوسها مليهت ڤرجالنن ڤرڠ.
Tambahan, berada di tempat tinggi akan mengurangkan kemungkinan untuk mereka mudah diserbu musuh. 	 تمبهن، براد د تمڤت تيڠڬي اكن مڠورڠكن كموڠكينن اونتوق مريک موده دسربو موسوه.
Mereka akan mudah perasan akan apa-apa usaha untuk menyerbu mereka. 	 مريک اكن موده ڤراسن اكن اڤ٢ اوسها اونتوق مڽربو مريک.
Apabila mereka sampai ke barisan tengah kita, Cik Cendana boleh turun dengan pasukan penggempur yang terdiri daripada tentera Kerajaan Serawa. 	 اڤابيلا مريک سمڤاي كباريسن تڠه كيت، چيق چندانا بوليه تورون دڠن ڤاسوقن ڤڠڬمڤور يڠ ترديري درڤد تنترا كراجاءن سراوا.
Tun Nirmala memandang Cendana. 	 تون نيرمالا ممندڠ چندانا.
Cendana mengangguk. 	 چندانا مڠڠڬوق.
Srikandi itu telah lengkap berzirah, mengepit topi besi di pinggang. 	 سريكندي ايت تله لڠكڤ برزيراه، مڠڤيت توڤي بسي دڤيڠڬڠ.
Apa yang patut kita lakukan? Peperangan belum lama bermula, tetapi kita sudah tersepit. 	 اڤ يڠ ڤاتوت كيت لاكوكن؟ ڤڤرڠن بلوم لاما برمولا، تتاڤي كيت سوده ترسڤيت.
Bilangan mereka terlalu ramai. 	 بيلڠن مريک ترلالو راماي.
Nadim mengepal kedua-dua penumbuk. 	 نديم مڠڤل كدوا-دوا ڤنومبوق.
Apakah kita dapat bertahan lebih lama?  Tun Nirmala menggosok-gosok belakang tubuh budak itu. 	 اڤاكه كيت داڤت برتاهن لبيه لاما؟  تون نيرمالا مڠڬوسوق-ڬوسوق بلاكڠ توبوه بودق ايت.
Bertenang, anak muda. 	 برتنڠ، انق مودا.
Aku maklum ini pengalaman pertamamu mengurus medan perang. 	 اكو معلوم اين ڤڠالمن ڤرتاممو مڠوروس ميدن ڤرڠ.
Apakah mamanda bendahara punya jalan keluar?  Untuk bertahan, beberapa. 	 اڤاكه ممندا بنداهارا ڤوڽا جالن كلوار؟  اونتوق برتاهن، ببراڤ.
Untuk menang, setakat ini, tiada. 	 اونتوق منڠ، ستاكت اين، تياد.
Apakah mustahil untuk kita menang, mamanda bendahara?  Tun Nirmala tertawa dengan pandangan masih terpaku ke medan perang. 	 اڤاكه مستحيل اونتوق كيت منڠ، ممندا بنداهارا؟  تون نيرمالا ترتاوا دڠن ڤندڠن ماسيه ترڤوكاو كميدن ڤرڠ.
Dia menggeleng. 	 دي مڠڬيليڠ.
Tiada yang mustahil, anak muda. 	 تياد يڠ مستحيل، انق مودا.
Bergantung haraplah dikau kepada Allah dengan sebenar-benar pergantungan. 	 برڬنتوڠ هارڤله دكاو كڤد الله دڠن سبنر٢ ڤرڬنتوڠن.
Bagaimana?  Dengan bertenang. 	 باڬايمان؟  دڠن برتنڠ.
Satu usaha yang gagal, tidak bermakna kegagalan telah menyelimuti kita. 	 ساتو اوسها يڠ ڬاڬل، تيدق برمعنا كڬاڬالن تله مڽليموتي كيت.
Kita masih ada tentera. 	 كيت ماسيه اد تنترا.
Peperangan masih berlangsung. 	 ڤڤرڠن ماسيه برلڠسوڠ.
Susun perancangan. 	 سوسون ڤرانچڠن.
Kita berbincang. 	 كيت بربينچڠ.
Jangan mengalah sehingga ke saat akhir. 	 جاڠن مڠاله سهيڠݢ كساعت اخير.
Bantuan Allah pasti akan datang. 	 بنتوان الله ڤستي اكن داتڠ.
Bagaimana mamanda bendahara sebegini yakin?  ‘Adakah patut kamu menyangka bahawa kamu akan masuk syurga, padahal belum sampai kepada kamu seperti yang telah berlaku kepada orang-orang yang terdahulu daripada kamu? Mereka telah ditimpa kepapaan dan serangan penyakit, serta digoncangkan, sehingga berkatalah Rasul dan orang-orang yang beriman yang ada bersamanya: Bilakah pertolongan Allah? Ketahuilah sesungguhnya pertolongan Allah itu dekat. 	 باڬايمان ممندا بنداهارا سبڬيني يقين؟  ادكه ڤاتوت كامو مڽڠک بهاوا كامو اكن ماسوق شرݢ، ڤدحال بلوم سمڤاي كڤد كامو سڤرتي يڠ تله برلاكو كڤد اورڠ٢ يڠ تردهولو درڤد كامو؟ مريک تله دتيمڤا كڤاڤاءن دان سرڠن ڤڽاكيت، سرتا دڬونچڠكن، سهيڠݢ بركاتله رسول دان اورڠ٢ يڠ برايمان يڠ اد برسامڽ: بيلاكه ڤرتولوڠن الله؟ كتاهويله سسوڠڬوهڽ ڤرتولوڠن الله ايت دكت.
’ Surah al-Baqarah, ayat 214. 	 سورة البقرة، ايات 214.
Senyuman lebar menghiasi bibir Tun Nirmala saat dia menyempurnakan bacaan ayat tersebut. 	 سڽومن ليبر مڠهياسي بيبير تون نيرمالا ساعت دي مڽمڤورناكن باچاءن ايات ترسبوت.
Nadim perlahan-lahan mengangguk. 	 نديم ڤرلاهن-لاهن مڠڠڬوق.
Buat masa ini, kita sebaiknya bertahan. 	 بوات ماس اين، كيت سباءيقڽ برتاهن.
Nadim memandang Cendana. 	 نديم ممندڠ چندانا.
Jika kita dapat bertahan lebih lama, moga-moga bantu. 	 جک كيت داڤت برتاهن لبيه لاما، موݢ٢ بنتو.
Sambil berbicara, matanya melayar ke medan perang, dan  bicaranya kemudian terhenti  mengejut. 	 سمبيل بربيچارا، ماتڽ ملاءير كميدن ڤرڠ، دان بيچاراڽ كمودين ترهنتي مڠجوت.
Tun Nirmala tidak bertanya mengapa kerana Bendahara Semutar Putih itu sendiri sedang menyaksikan hal yang sama di medan peperangan. 	 تون نيرمالا تيدق برتاڽ مڠاڤ كران بنداهارا سموتر ڤوتيه ايت سنديري سدڠ مڽقسيكن حال يڠ سام دميدن ڤڤرڠن.
Apakah pandangan mataku tidak silap? Nadim menggosok-gosokkan mata. 	 اڤاكه ڤندڠن ماتكو تيدق سيلڤ؟ نديم مڠڬوسوق-ڬوسوقكن مات.
Tidak, bahkan mata tuaku ini pun dapat melihatnya dengan jelas. 	 تيدق، بهكن مات تواكو اين ڤون داڤت مليهتڽ دڠن جلس.
Kegusaran utama kita telah menjadi kenyataan. 	 كڬوسارن اوتام كيت تله منجادي كڽاتاءن.
Cendana bersuara. 	 چندانا برسوارا.
Mereka bertiga melihat seorang lelaki yang teramat tampan dan tinggi, berambut putih panjang melepasi bahu, berpakaian serba mewah lagi megah, tenang berjalan di tengah-tengah medan perang. 	 مريک برتيݢ مليهت سأورڠ للاكي يڠ ترامت تمڤن دان تيڠڬي، برمبوت ڤوتيه ڤنجڠ ملڤسي باهو، برڤاكاين  سربا ميواه لاڬي مڬه، تنڠ برجالن دتڠه-تڠه ميدن ڤرڠ.
Lelaki itu diiringi seorang perempuan tua, berambut panjang ikal, sedikit bongkok dan bertongkat. 	 للاكي ايت داءيريڠي سأورڠ ڤرمڤوان توا، برمبوت ڤنجڠ ايكل، سديكيت بوڠكوق دان برتوڠكت.
Sepuluh tentera Semutar Putih yang tidak jauh dari mereka berdua, saat menyedari kehadiran dua insan tersebut, terus meluru ke arah mereka. 	 سڤولوه تنترا سموتر ڤوتيه يڠ تيدق جاءوه دري مريک بردوا، ساعت مڽدري كحاضيرن دوا انسان ترسبوت، تروس ملورو كأره مريک.
Namun begitu, hanya dengan satu hayunan lelaki berpakaian mewah lagi megah itu, sepuluh kepala tercabut, melayang ke udara. 	 نامون بڬيتو، هاڽ دڠن ساتو هايونن للاكي برڤاكاين  ميواه لاڬي مڬه ايت، سڤولوه كڤالا ترچابوت، ملايڠ كاودارا.
Darah bersemburan, membasahi tempat itu. 	 داره برسمبورن، ممباساهي تمڤت ايت.
Lelaki itu ketawa terbahak-bahak. 	 للاكي ايت كتاوا تربهاق-بهاق.
Kehadirannya disedari ramai. 	 كحاضيرنڽ دسدري راماي.
Tentera barisan hadapan Semutar Putih mula menumpukan perhatian kepadanya. 	 تنترا باريسن هادڤن سموتر ڤوتيه مولا منومڤوكن ڤرهاتين كڤدڽ.
Rata-rata meluru ke arah lelaki tersebut. 	 رات٢ ملورو كأره للاكي ترسبوت.
Tentera Indera Kayangan pula berderu mahu melindungi lelaki itu, dan sebahagian mereka berjaya menyekat kemaraan sebahagian tentera Semutar Putih. 	 تنترا ايندرا كايڠن ڤولا بردرو ماهو مليندوڠي للاكي ايت، دان سبهاڬين مريک برجاي مڽكت كماراءن سبهاڬين تنترا سموتر ڤوتيه.
Sebahagian tentera Semutar Putih yang terlepas, mara dengan garang untuk menamatkan riwayat lelaki tersebut. 	 سبهاڬين تنترا سموتر ڤوتيه يڠ ترلڤس، مارا دڠن ڬارڠ اونتوق منمتكن رواية للاكي ترسبوت.
Giliran perempuan tua di sisi lelaki itu bertindak. 	 ڬيليرن ڤرمڤوان توا دسيسي للاكي ايت برتيندق.
Tongkat dihentaknya. 	 توڠكت دهنتقڽ.
Terus tanah di situ bergelombang, ibarat ombak di lautan. 	 تروس تانه دسيتو برڬلومبڠ، عبارت اومبق دلاءوتن.
Membuatkan semua yang meluru ke arah mereka tumbang. 	 ممبواتكن سموا يڠ ملورو كأره مريک تومبڠ.
Sejenak kemudian, tanah itu bergelombang lagi tetapi dengan mengheret tentera-tentera Semutar Putih menghampiri mereka. 	 سجنق كمودين، تانه ايت برڬلومبڠ لاڬي تتاڤي دڠن مڠهيريت تنترا٢ سموتر ڤوتيه مڠهمڤيري مريک.
Lelaki yang teramat tampan itu menghayunkan tangan. 	 للاكي يڠ ترامت تمڤن ايت مڠهايونكن تاڠن.
Sekali lagi, tentera-tentera Semutar Putih yang menghampirinya maut begitu sahaja. 	 سكالي لاڬي، تنترا٢ سموتر ڤوتيه يڠ مڠهمڤيريڽ موت بڬيتو سهاج.
Hujan darah semakin membasahi bumi. 	 هوجن داره سماكين ممباساهي بومي.
Lelaki itu terus ketawa terbahak-bahak. 	 للاكي ايت تروس كتاوا تربهاق-بهاق.
Nadim, Cendana dan Tun Nirmala saling berpandangan. 	 نديم، چندانا دان تون نيرمالا ساليڠ بر ڤندڠن.
Jagat Suci!     Kakanda Alauddin!  Nirnama yang baru sahaja mengelak rodokan terbang Taming Sari, memandang Alauddin yang mendarat di sisinya seraya menepis selendang panjang Puteri Gunung Ledang. 	 جاڬت سوچي!   ككندا علاءالدين!  نيرنام يڠ بارو سهاج مڠيلق رودوكن تربڠ تاميڠ ساري، ممندڠ علاءالدين يڠ مندارت دسيسيڽ سرايا منڤيس سليندڠ ڤنجڠ ڤوتري ڬونوڠ ليدڠ.
Nirnama terpaksa mendongak, memandangkan dia sedang melutut setelah melompat untuk mengelak tadi. 	 نيرنام ترڤقسا مندوڠاق، ممندڠكن دي سدڠ ملوتوت ستله ملومڤت اونتوق مڠيلق تادي.
Tuha tercengang-cengang dengan kehadiran Alauddin, sementara Puteri Gunung Ledang berada dalam keadaan lebih berjaga-jaga. 	 توها ترچڠڠ-چڠڠ دڠن كحاضيرن علاءالدين، سمنتارا ڤوتري ڬونوڠ ليدڠ براد دالم كأداءن لبيه برجاݢ-جاݢ.
Bangun, Nirnama. 	 باڠون، نيرنام.
Itu gelaran engkau sekarang, bukan?  Alauddin menepuk belakang Nirnama. 	 ايت ڬلرن اڠكاو سكارڠ، بوكن؟  علاءالدين منڤوڤ بلاكڠ نيرنام.
Sebelah tangan lagi kemudian dihulurkan. 	 سبله تاڠن لاڬي كمودين دهولوركن.
Nirnama mengukir senyuman seraya mencapai tangan tersebut dan bangkit. 	 نيرنام مڠوكير سڽومن سرايا منچاڤاي تاڠن ترسبوت دان بڠكيت.
Bagaimana dengan kecederaanmu? Alauddin memerhatikan bawah rusuk Nirnama yang kehitaman. 	 باڬايمان دڠن كچدراءنمو؟علاءالدين ممرهاتيكن باوه روسوق نيرنام يڠ كهيتامن.
Dengan seni penyembuhan yang diajarkan oleh guru, ini akan sembuh. 	 دڠن سني ڤڽمبوهن يڠ دأجركن اوليه ڬورو، اين اكن سمبوه.
Tinggal mungkin memakan masa. 	 تيڠڬل موڠكين مماكن ماس.
Alauddin mengangguk. 	 علاءالدين مڠڠڬوق.
Maafkan aku atas pertembungan kita sebelum ini. 	 معافكن اكو اتس ڤرتمبوڠن كيت سبلوم اين.
Hakikatnya, aku hanya berdegil, tidak mahu menerima kenyataan. 	 حقيقتڽ، اكو هاڽ بردڬيل، تيدق ماهو منريما كڽاتاءن.
Walhal bicaramu benar-benar belaka. 	 ولحال بيچارامو بنر٢ بلاک.
Berdekad aku bertapa, hakikatnya telah terpacul dalam fikiranku bahawa Islam itu lebih daripada sekadar ibadah. 	 برديكد اكو برتاڤ، حقيقتڽ تله ترڤاچول دالم فيكيرنكو بهاوا إسلام ايت لبيه درڤد سقدر عباده.
Namun, sering kutepis itu semua kerana menganggapnya sebagai keraguan daripada syaitan. 	 نامون، سريڠ كوتڤيس ايت سموا كران مڠڠڬڤڽ سباڬاي كراڬوان درڤد شيطان.
Nirnama menyentuh bahu Alauddin. 	 نيرنام مڽنتوه باهوعلاءالدين.
Apakah guru berjaya menyakinkanmu, kakanda?  Tersengih Alauddin menerima soalan itu. 	 اڤاكه ڬورو برجاي ميقينكنمو، ككندا؟  ترسڠيه علاءالدين منريما سوءالن ايت.
Guru berkata, salah satu cara syaitan menipu manusia adalah dengan menggalakkannya berbuat kebaikan. 	 ڬورو بركات، ساله ساتو چارا شيطان منيڤو ماءنسي اداله دڠن مڠڬالقكنڽ بربوات كباءيقن.
Tetapi dengan niat yang salah, cara yang salah, tujuan yang salah. 	 تتاڤي دڠن نية يڠ ساله، چارا يڠ ساله، توجوان يڠ ساله.
Membuatkan igauan yang selama ini membaluti akalku bagai pecah berderai. 	 ممبواتكن ايڬاون يڠ سلاما اين ممبالوتي عقلكو باڬاي ڤچه بردراي.
Bahu Alauddin ditepuk-tepuk lembut Nirnama. 	 باهو علاءالدين دتڤوڤ-تڤوڤ لمبوت نيرنام.
Lelaki berparut itu mengukir senyuman lebar. 	 للاكي برڤاروت ايت مڠوكير سڽومن ليبر.
Mungkin kesilapan kami, kerana tidak berusaha lebih bersungguh menyedarkan kakanda lebih awal. 	 موڠكين كسيلاڤن كامي، كران تيدق براوسها لبيه برسوڠڬوه مڽدركن ككندا لبيه اول.
Kekecewaan guru begitu mendalam kepadaku. 	 ككچيواءن ڬورو بڬيتو مندالم كڤدكو.
Mungkin itu juga peranan syaitan dalam menipu kita. 	 موڠكين ايت جوݢ ڤرانن شيطان دالم منيڤو كيت.
Ternyata syaitan musuh kita yang nyata. 	 ترڽات شيطان موسوه كيت يڠ ڽات.
Daripada kalangan jin dan manusia. 	 درڤد كالڠن جين دان ماءنسي.
Alauddin memandang tepat ke arah Tuha dan Puteri Gunung Ledang. 	 علاءالدين ممندڠ تڤت كأره توها دان ڤوتري ڬونوڠ ليدڠ.
Siapakah dia, kakanda? Puteri Gunung Ledang berkerut dahi. 	 سياڤاكه دي، ككندا؟ ڤوتري ڬونوڠ ليدڠ بركروت داهي.
Itulah Alauddin. 	 ايتله علاءالدين.
Kakanda sulung perguruanku. 	 ككندا سولوڠ ڤرڬوروانكو.
Anakanda pertama Sultan Mansur. 	 انقندا ڤرتام سلطان منصور.
Pewaris sebenar pemerintahan Semutar Putih. 	 ڤواريث سبنر ڤمرينتهن سموتر ڤوتيه.
Tuha menoleh ke arah tangga istana. 	 توها منوليه كأره تڠݢ ايستان.
Dia dapat melihat Adiwaja berdiri di sisi Sultan Mahmud yang sedang melutut. 	 دي داڤت مليهت اديواج برديري دسيسي سلطان محمود يڠ سدڠ ملوتوت.
Kemudian, Tuha menoleh kembali kepada Alauddin dan Nirnama. 	 كمودين، توها منوليه كمبالي كڤد علاءالدين دان نيرنام.
Kakanda sudah berhenti menjadi sufi?  Guru dan Nirnama telah menyedarkan aku. 	 ككندا سوده برهنتي منجادي صوفي؟  ڬورو دان نيرنام تله مڽدركن اكو.
Sufi yang hakiki adalah yang berjalan di tengah-tengah masyarakat. 	 صوفي يڠ حقيقي اداله يڠ برجالن دتڠه-تڠه مشاركت.
Sebagaimana Rasul kita, Muhammad. 	 سباڬايمان رسول كيت، محمد.
Tiada yang lebih sufi berbanding mereka, insan-insan yang menerima wahyu Ilahi. 	 تياد يڠ لبيه صوفي بربنديڠ مريک، انسان٢ يڠ منريما وحي الهي.
Mungkin kehadiran engkau ini menjadikan perancanganku jauh lebih baik. 	 موڠكين كحاضيرن اڠكاو اين منجاديكن ڤرانچڠنكو جاءوه لبيه باءيق.
Dengan tumbangkan engkau, Kakanda Alauddin, maka Semutar Putih tidak akan mempunyai apa-apa lagi. 	 دڠن تومبڠكن اڠكاو، ككندا علاءالدين، مک سموتر ڤوتيه تيدق اكن ممڤوڽاءي اڤ٢ لاڬي.
Taming Sari yang semenjak tadi terapung-apung di sisi Tuha, kembali ke telapak tangannya. 	 تاميڠ ساري يڠ سمنجق تادي تراڤوڠ-اڤوڠ دسيسي توها، كمبالي كتلڤق تاڠنڽ.
Aku tidak takut kepadamu. 	 اكو تيدق تاكوت كڤدمو.
Hari ini, aku jauh lebih berkuasa. 	 هاري اين، اكو جاءوه لبيه بركواس.
Bersama cintaku di sisi, tiada siapa lagi dapat menandingi kami. 	 برسام چينتاكو دسيسي، تياد سياڤا لاڬي داڤت مننديڠي كامي.
Nirnama sebagai saksi. 	 نيرنام سباڬاي سقسي.
Alauddin memandang Nirnama. 	 علاءالدين ممندڠ نيرنام.
Tidak dapat dinafikan, gabungan mereka berdua menjadikan mereka ampuh. 	 تيدق داڤت دنافيكن، ڬابوڠن مريک بردوا منجاديكن مريک امڤوه.
Aku masih tidak berpeluang merapati mereka semenjak Puteri Gunung Ledang muncul. 	 اكو ماسيه تيدق برڤلواڠ مراڤتي مريک سمنجق ڤوتري ڬونوڠ ليدڠ مونچول.
Tuha kembali ditatap Alauddin. 	 توها كمبالي دتاتڤ علاءالدين.
Engkau harapan guru dan ummah ini, Tuha. 	 اڠكاو هارڤن ڬورو دان اومة اين، توها.
Engkau dewasa sebagai insan yang lurus dan taat. 	 اڠكاو ديواس سباڬاي انسان يڠ لوروس دان طاعة.
Itu aku dahulu yang naif, hidup tidak terbuka dan kurang melihat dunia. 	 ايت اكو دهولو يڠ ناءيف، هيدوڤ تيدق تربوک دان كورڠ مليهت دنيا.
Setelah lama di sini, mataku telah terbuka. 	 ستله لاما دسيني، ماتكو تله تربوک.
Tidak perlulah kakanda berceramah terhadapku. 	 تيدق ڤرلوله ككندا برچرامه ترهادڤكو.
Nirnama telah melakukannya. 	 نيرنام تله ملاكوكنڽ.
Aku tidak akan kembali. 	 اكو تيدق اكن كمبالي.
Bahkan, aku akan buktikan bahawa peganganku inilah merupakan kebenaran!  Alauddin menghela nafas. 	 بهكن، اكو اكن بوقتيكن بهاوا ڤڬاڠنكو اينله مروڤاكن كبنرن!  علاءالدين مڠهيلا نفس.
Jika demikian, kami terpaksa menumbangkan engkau. 	 جک دمکين، كامي ترڤقسا منومبڠكن اڠكاو.
Puteri Gunung Ledang merapatkan wajahnya kepada Tuha. 	 ڤوتري ڬونوڠ ليدڠ مراڤتكن واجهڽ كڤد توها.
Bagaimana sekarang, kakanda? Angka mereka melebihi kita!  Tidak, angka kita melebihi mereka! Tuha memasukkan telunjuk dan ibu jari ke dalam mulut. 	 باڬايمان سكارڠ، ككندا؟ اڠک مريک ملبيهي كيت!  تيدق، اڠک كيت ملبيهي مريک! توها مماسوقكن تلونجوق دان ايبو جاري كدالم مولوت.
Satu siulan kuat kedengaran. 	 ساتو سيولن قوات كدڠرن.
Dari lorong-lorong sekitar Istana Semutar Putih, muncul barisan tentera, terus mengelilingi halaman tersebut. 	 دري لوروڠ٢ سكيترايستان سموتر ڤوتيه، مونچول باريسن تنترا، تروس مڠليليڠي هلامن ترسبوت.
Mereka ini tentera yang setia denganku. 	 مريک اين تنترا يڠ ستيا دڠنكو.
Berkekuatan sekitar seribu orang. 	 بركقواتن سكيتر سريبو اورڠ.
Tuha tertawa. 	 توها ترتاوا.
Sehebat mana pun engkau, Nirnama, Kakanda Alauddin dan guru, takkan termampu mengatasi kekuatan seribu pahlawan terpilih ini. 	 سهيبت مان ڤون اڠكاو، نيرنام، ككندا علاءالدين دان ڬورو، تقكن ترممڤو مڠاتسي كقواتن سريبو ڤهلاون ترڤيليه اين.
Setiap satu daripada mereka merupakan orang kepercayaanku selama ini!  Sebahagian tentera itu menghunus senjata masing-masing dan mengacukannya ke arah Nirnama dan Alauddin. 	 ستياڤ ساتو درڤد مريک مروڤاكن اورڠ كڤرچاياءنكو سلاما اين!  سبهاڬين تنترا ايت مڠهونوس سنجات ماسيڠ٢ دان مڠاچوكنڽ كأره نيرنام دان علاءالدين.
Sebahagian yang lain terus memenuhi tangga istana, dan mengacukan senjata mereka ke arah Adiwaja dan Sultan Mahmud. 	 سبهاڬين يڠ لاءين تروس ممنوهي تڠݢ ايستان، دان مڠاچوكن سنجات مريک كأره اديواج دان سلطان محمود.
Tuha, engkau benar-benar menderhaka! Sultan Mahmud berteriak. 	 توها، اڠكاو بنر٢ مندرحک! سلطان محمود برترياق.
Setelah sekian lama bersamamu dan melayani kerenahmu, engkau telah membuka mataku bahawa kehidupan ini luas dan sewajarnya tidak dipersiakan dengan menyibukkan diri menafikan segala nikmatnya. 	 ستله سكين لاما برساممو دان ملاياني كرينهمو، اڠكاو تله ممبوک ماتكو بهاوا كهيدوڤن اين لواس دان سواجرڽ تيدق دڤرسياكن دڠن مڽيبوقكن ديري منافيكن سڬالا نعمتڽ.
Aku mahu apa yang engkau nikmati. 	 اكو ماهو اڤ يڠ اڠكاو نعمتي.
Aku akan memimpin Semutar Putih menjadi kerajaan yang lebih baik dan agung, bersama permaisuri yang jelita lagi berkebolehan!  Tuha memandang tepat ke arah Sultan Mahmud, sebelum menalakan pandangan kepada Puteri Gunung Ledang. 	 اكو اكن مميمڤين سموتر ڤوتيه منجادي كراجاءن يڠ لبيه باءيق دان اڬوڠ، برسام ڤرمايسوري يڠ جيليتا لاڬي بركبوليهن!  توها ممندڠ تڤت كأره سلطان محمود، سبلوم منالاكن ڤندڠن كڤد ڤوتري ڬونوڠ ليدڠ.
Puteri Gunung Ledang tersengih panjang. 	 ڤوتري ڬونوڠ ليدڠ ترسڠيه ڤنجڠ.
Dia mencapai dagu Tuha dan mengucup pipi Laksamana Utama Semutar Putih itu. 	 دي منچاڤاي داڬو توها دان مڠوچوڤ ڤيڤي لقسامان اوتام سموتر ڤوتيه ايت.
Sekarang kita hapuskan sahaja mereka ini, kakanda!  Baik, adinda!  Tuha kemudian memandang sekeliling. 	 سكارڠ كيت هاڤوسكن سهاج مريک اين، ككندا!  باءيق، اديندا!  توها كمودين ممندڠ سكليليڠ.
Wahai para pejuang yang setia denganku. 	 واهاي ڤارا ڤجواڠ يڠ ستيا دڠنكو.
Bunuh mereka semua. 	 بونوه مريک سموا.
Termasuk Adiwaja dan Sultan Mahmud. 	 ترماسوق اديواج دان سلطان محمود.
Hari ini hari aku menaiki takhta. 	 هاري اين هاري اكو مناءيقي تختا.
Kalian akan aku kurniakan harta yang banyak, tanah yang luas, dan pangkat yang tinggi. 	 كالين اكن اكو كورنياكن هرتا يڠ باڽق، تانه يڠ لواس، دان ڤڠكت يڠ تيڠڬي.
Seribu Pahlawan Mulia Semutar Putih, menjadi raja kecil di seribu daerah jajahan kita!  Yaaaaah!!!  Semua bergerak serentak. 	 سريبو ڤهلاون موليا سموتر ڤوتيه، منجادي راج كچيل دسريبو داءيره ججاهن كيت!  يااه!!!  سموا برڬرق سرنتق.
Tawaran dunia itu telah menghambat jiwa, membutakan mata dan menghilangkan pertimbangan waras. 	 تاورن دنيا ايت تله مڠهمبت جيوا، ممبوتاكن مات دان مڠهيلڠكن ڤرتيمبڠن وارس.
Sultan Mahmud menjerit ketakutan, tetapi Adiwaja, Alauddin dan Nirnama jelas tidak cemas. 	 سلطان محمود منجريت كتاكوتن، تتاڤي اديواج، علاءالدين دان نيرنام جلس تيدق چمس.
Bahkan, Adiwaja tersenyum. 	 بهكن، اديواج ترسڽوم.
Pertahankan Tuanku Sultan Alauddin, Tuanku Mahmud, Adiwaja dan Nirnama!  Satu laungan kedengaran ibarat halilintar. 	 ڤرتاهنكن توانكو سلطان علاءالدين، توانكو محمود، اديواج دان نيرنام!  ساتو لاوڠن كدڠرن عبارت هليلينتر.
Halaman istana bergegar hebat. 	 هلامن ايستان برڬڬر هيبت.
Segerombolan tentera Semutar Putih muncul dari banyak arah, hatta dari dalam istana. 	 سڬرومبولن تنترا سموتر ڤوتيه مونچول دري باڽق اره، حتى دري دالم ايستان.
Yang datang dari dalam Istana Semutar Putih, melepasi Adiwaja dan Sultan Mahmud, lalu merempuh tentera Tuha di tangga. 	 يڠ داتڠ دري دالم ايستان سموتر ڤوتيه، ملڤسي اديواج دان سلطان محمود، لالو مرمڤوه تنترا توها دتڠݢ.
Manakala yang datang dari segenap arah halaman Istana, terus merempuh tentera Tuha dari segenap arah. 	 مانكالا يڠ داتڠ دري سڬنڤ اره هلامن ايستان، تروس مرمڤوه تنترا توها دري سڬنڤ اره.
Dengan nama Allah, hapuskan pengkhianat-pengkhianat Semutar Putih! Alauddin berteriak. 	 دڠن نام الله، هاڤوسكن ڤڠخيانت٢ سموتر ڤوتيه! علاءالدين برترياق.
Allahu akbar! Allahu akbar! Allahu akbar!  Gegak-gempita bagai membelah langit. 	 الله اكبر! الله اكبر! الله اكبر!  ڬڬق-ڬمڤيت باڬاي ممبله لاڠيت.
Bumi bagaikan dilanda gempa. 	 بومي باڬايكن دلندا ڬمڤا.
Pertembungan dua pasukan tentera menghasilkan dentuman besar. 	 ڤرتمبوڠن دوا ڤاسوقن تنترا مڠحاصيلكن دنتومن بسر.
Pertemuan senjata dengan senjata membingitkan suasana. 	 ڤرتموان سنجات دڠن سنجات ممبيڠيتكن سواسان.
Teriakan pula saling bersahut-sahutan. 	 ترياقن ڤولا ساليڠ برساهوت-ساهوتن.
Celaka. 	 چلاک.
Kehadiran Alauddin membuatkan tenteraku dapat digerakkan. 	 كحاضيرن علاءالدين ممبواتكن تنتراكو داڤت دڬرقكن.
Mereka hanya taat kepada arahanku sebelum ini! Tuha meludah ke tanah. 	 مريک هاڽ طاعة كڤد ارهنكو سبلوم اين! توها ملوده كتانه.
Tentera pimpinannya berkekuatan 10,000 orang. 	 تنترا ڤيمڤيننڽ بركقواتن 10,000 اورڠ.
Sudah pasti, 1,000 yang terbaik berada di bawah telunjuknya. 	 سوده ڤستي، 1,000 يڠ ترباءيق براد دباوه تلونجوقڽ.
Tetapi 9,000 berhadapan dengan 1,000 orang, sebaik mana pun seribu tentera itu, lambat laun akan ditewaskan jua. 	 تتاڤي 9,000 برهادڤن دڠن 1,000 اورڠ، سبايق مان ڤون سريبو تنترا ايت، لمبت لاءون اكن دتيواسكن جوا.
Jika demikian, kita perlu hapuskan Alauddin segera, kakanda. 	 جک دمکين، كيت ڤرلو هاڤوسكن علاءالدين سڬرا، ككندا.
Puteri Gunung Ledang memegang bahu Tuha. 	 ڤوتري ڬونوڠ ليدڠ ممڬڠ باهو توها.
Tuha mengangguk. 	 توها مڠڠڬوق.
Dengan segala kekuatan dan kesaktian kita!  Kedua-duanya kemudian berdesup hilang. 	 دڠن سڬالا كقواتن دان كسقتين كيت!  كدوا-دواڽ كمودين بردسوڤ هيلڠ.
Bersedia, kakanda. 	 برسديا، ككندا.
Nirnama bersiaga sebaik sahaja melihat Tuha dan Puteri Gunung Ledang lesap daripada pandangan. 	 نيرنام برسياݢ سباءيق سهاج مليهت توها دان ڤوتري ڬونوڠ ليدڠ لساڤ درڤد ڤندڠن.
Alauddin mengangguk. 	 علاءالدين مڠڠڬوق.
Di tengah-tengah keributan itu, mereka bersiap sedia. 	 دتڠه-تڠه كريبوتن ايت، مريک برسياڤ سديا.
Sekonyong-konyong, Tuha muncul di atas Alauddin, manakala Puteri Gunung Ledang muncul di hadapan Nirnama. 	 سكوڽوڠ-كوڽوڠ، توها مونچول دأتس علاءالدين، مانكالا ڤوتري ڬونوڠ ليدڠ مونچول دهادڤن نيرنام.
Tuha kelihatan bertangan kosong, melancarkan tumbukan. 	 توها كليهتن برتاڠن كوسوڠ، ملنچركن تومبوقن.
Alauddin tangkas menepis. 	 علاءالدين تڠكس منڤيس.
Tetapi pada ketika juga, Taming Sari meluncur dari belakang Tuha ke arah Alauddin. 	 تتاڤي ڤد كتيک جوݢ، تاميڠ ساري ملونچور دري بلاكڠ توها كأره علاءالدين.
Mujur Alauddin sempat menyendengkan wajahnya pada saat akhir. 	 موجور علاءالدين سمڤت مڽينديڠكن واجهڽ ڤد ساعت أخير.
Pun begitu, pipinya sudah tergores. 	 ڤون بڬيتو، ڤيڤيڽ سوده ترڬوريس.
Nirnama pula cuba dikaburi selendang Puteri Gunung Ledang yang memanjang dan kelihatan bagai memenuhi seluruh pandangannya, baik hadapan, kiri dan kanan serta belakang. 	 نيرنام ڤولا چوبا دكابوري سليندڠ ڤوتري ڬونوڠ ليدڠ يڠ ممنجڠ دان كليهتن باڬاي ممنوهي سلوروه ڤندڠنڽ، باءيق هادڤن، كيري دان كانن سرتا بلاكڠ.
Tiba-tiba, sang puteri muncul dari belakang, memegang sebilah pedang yang entah datang dari mana. 	 تيبا٢، سڠ ڤوتري مونچول دري بلاكڠ، ممڬڠ سبيله ڤدڠ يڠ انته داتڠ دري مان.
Nirnama menunduk. 	 نيرنام منوندوق.
Tanjaknya habis dicantas, terkoyak dua. 	 تنجقڽ هابيس دچنتس، تركويق دوا.
Dia hendak mengundurkan diri, tetapi tubuhnya terus didakap selendang Puteri Gunung Ledang. 	 دي هندق مڠوندوركن ديري، تتاڤي توبوهڽ تروس دداكڤ سليندڠ ڤوتري ڬونوڠ ليدڠ.
Puteri Gunung Ledang mara. 	 ڤوتري ڬونوڠ ليدڠ مارا.
Kali ini engkau tidak akan dapat  mengelak lagi!  Apabila dia betul-betul berada di hadapan Nirnama, pedangnya terus ditarik ke belakang untuk persediaan merodok Nirnama. 	 كالي اين اڠكاو تيدق اكن داڤت مڠيلق لاڬي!  اڤابيلا دي بتول٢ براد دهادڤن نيرنام، ڤدڠڽ تروس دتاريک كبلاكڠ اونتوق ڤرسدياءن مرودوق نيرنام.
Pada saat akhir, keris warisan Sultan Mansur menembusi selendang Puteri Gunung Ledang. 	 ڤد ساعت أخير، كريس واريثن سلطان منصور منمبوسي سليندڠ ڤوتري ڬونوڠ ليدڠ.
Nirnama mengangkatnya ke atas, membelah selendang yang memasung tubuh. 	 نيرنام مڠڠكتڽ كأتس، ممبله سليندڠ يڠ مماسوڠ توبوه.
Hampir sahaja wajah sang puteri menjadi mangsa belahan tersebut andai dia tidak membatalkan serangannya. 	 همڤير سهاج واجه سڠ ڤوتري منجادي مڠسا بلهن ترسبوت انداي دي تيدق ممبطلكن سرڠنڽ.
Puteri Gunung Ledang mahu berundur, Nirnama mengejar. 	 ڤوتري ڬونوڠ ليدڠ ماهو براوندور، نيرنام مڠجر.
Sang puteri melibas-libas pedang sebagai serangan, manakala Nirnama menepis menggunakan keris. 	 سڠ ڤوتري مليبس-ليبس ڤدڠ سباڬاي سرڠن، مانكالا نيرنام منڤيس مڠڬوناكن كريس.
Sekali-sekala, selendang Puteri Gunung Ledang akan mencelah, terbang dari beberapa arah untuk memerangkap Nirnama dan mencacatkan langkahannya. 	 سكالي-سكالا، سليندڠ ڤوتري ڬونوڠ ليدڠ اكن منچله، تربڠ دري ببراڤ اره اونتوق ممرڠكڤ نيرنام دان منچاچتكن لڠكهنڽ.
Tetapi Nirnama lincah mengelak dan menepis. 	 تتاڤي نيرنام لينچه مڠيلق دان منڤيس.
Sementara itu, Alauddin dan Tuha terus beradu kekuatan. 	 سمنتارا ايت، علاءالدين دان توها تروس برادو كقواتن.
Taming Sari terbang mencari-cari peluang, sementara Alauddin dan Tuha bertempur tangan kosong. 	 تاميڠ ساري تربڠ منچاري-چاري ڤلواڠ، سمنتارا علاءالدين دان توها برتمڤور تاڠن كوسوڠ.
Angin menderu-deru terhasil akibat pertarungan mereka. 	 اڠين مندرو-درو ترحاصيل عاقبة ڤرتاروڠن مريک.
Engkau bukan hanya beribadah di dalam gua itu selama ini, kakanda? Silat adalah Seni Latih Taqwa, apakah engkau lupa? Aku kekal mengamalkan silat untuk kekuatan tubuh, agar aku lebih kuat untuk beribadah kepada-Nya. 	 اڠكاو بوكن هاڽ برعباده ددالم ڬوا ايت سلاما اين، ككندا؟  سيلت اداله سني لاتيه تقوى، اڤاكه اڠكاو لوڤا؟ اكو ككل مڠمالكن سيلت اونتوق كقواتن توبوه، اڬر اكو لبيه قوات اونتوق برعباده كڤدڽ.
Tumbukan Tuha ditepis. 	 تومبوقن توها دتڤيس.
Sekali lagi Taming Sari meluncur untuk merodok Alauddin, kali ini dari belakang tubuhnya. 	 سكالي لاڬي تاميڠ ساري ملونچور اونتوق مرودوق علاءالدين، كالي اين دري بلاكڠ توبوهڽ.
Alauddin dengan pantas berguling menjauhi Tuha. 	 علاءالدين دڠن ڤانتس برڬوليڠ منجاءوهي توها.
Hampir sahaja Taming Sari merodok tuannya sendiri, tetapi seinci sebelum mata keris itu menyentuh kulit Tuha, ia terhenti. 	 همڤير سهاج تاميڠ ساري مرودوق توانڽ سنديري، تتاڤي سإينچي سبلوم مات كريس ايت مڽنتوه كوليت توها، اي ترهنتي.
Kemudian, berputar menalakan bilahnya ke arah Alauddin. 	 كمودين، برڤوتر منالاكن بيلهڽ كأره علاءالدين.
Mungkin kerana itu engkau hanya tahu bertapa di dalam gua. 	 موڠكين كران ايت اڠكاو هاڽ تاهو برتاڤ د دالم ڬوا.
Tuha ketawa berdekah-dekah. 	 توها كتاوا بردكه-دكه.
Dia terus mara sambil Taming Sari meluru laju ke arah Alauddin. 	 دي تروس مارا سمبيل تاميڠ ساري ملورو لاجو كأره علاءالدين.
Inilah dunia, Kakanda Alauddin, tidak sentiasa indah. 	 اينله دنيا، ككندا علاءالدين، تيدق سنتياس اينده.
Berbalik kepada kita untuk mengambil apa yang kita mahu. 	 برباليق كڤد كيت اونتوق مڠمبيل اڤ يڠ كيت ماهو.
Jika tidak, kita akan terlepas! Alauddin menyendeng, mengelak Taming Sari. 	 جک تيدق، كيت اكن ترلڤس!  علاءالدين مڽينديڠ، مڠيلق تاميڠ ساري.
Pada masa yang sama, Tuha melompat dan menarik tangannya, mengumpul tenaga untuk melepaskan tumbukan sepenuh kuasa kepada Alauddin. 	 ڤد ماس يڠ سام، توها ملومڤت دان مناريق تاڠنڽ، مڠومڤول تناݢ اونتوق ملڤسكن تومبوقن سڤنوه كواس كڤد علاءالدين.
Tetapi Alauddin dengan tangkas mencapai hulu Taming Sari dan melibasnya kepada Tuha. 	 تتاڤي علاءالدين دڠن تڠكس منچاڤاي هولو تاميڠ ساري دان مليبسڽ كڤد توها.
Tuha yang berada di udara dan meluru ke arah Alauddin, tidak sempat menukar haluan serta serangannya. 	 توها يڠ براد داودارا دان ملورو كأره علاءالدين، تيدق سمڤت منوكر هلوان سرتا سرڠنڽ.
Hadapan penumbuknya habis tercalar. 	 هادڤن ڤنومبوقڽ هابيس ترچالر.
Mujur Tuha sempat menahan diri daripada menyempurnakan tumbukannya secara penuh, maka jari-jemarinya tidak terputus. 	 موجور توها سمڤت مناهن ديري درڤد مڽمڤورناكن تومبوقنڽ سچارا ڤنوه، مک جاري-جماريڽ تيدق ترڤوتوس.
Malang buat Tuha. 	 مالڠ بوات توها.
Libasan keris daripada Alauddin disusuli tumbukan deras tangan kiri kakandanya itu. 	 ليبسن كريس درڤد علاءالدين دسوسولي تومبوقن درس تاڠن كيري ككنداڽ ايت.
Tumbukan Alauddin tepat mendarat ke dada Tuha yang masih berada di udara. 	 تومبوقن علاءالدين تڤت مندارت كدادا توها يڠ ماسيه براد داودارا.
Mata Tuha terbelalak. 	 مات توها تربلالق.
Dia terpelanting sehingga melanggar sekumpulan tentera, mengakibatkan dia dan tentera-tentera itu tumbang bersama. 	 دي ترڤلنتيڠ سهيڠݢ ملڠڬر سكومڤولن تنترا، مڠعاقبتكن دي دان تنترا٢ ايت تومبڠ برسام.
Alauddin tidak segera mendapatkan Tuha. 	 علاءالدين تيدق سڬرا منداڤتكن توها.
Dia memandang Taming Sari. 	 دي ممندڠ تاميڠ ساري.
Keris itu bergegar bagaikan mahu melepaskan diri daripada genggamannya. 	 كريس ايت برڬڬر باڬايكن ماهو ملڤسكن ديري درڤد ڬڠڬمنڽ.
Mulut Alauddin mula terkumat-kamit. 	 مولوت علاءالدين مولا تركومت-كاميت.
Tiga Qul dan Ayatul Qursi dibacanya. 	 تيݢ قول دان ايات الكرسى دباچڽ.
Kemudian, tangan kiri bergerak bagai mencapai sesuatu. 	 كمودين، تاڠن كيري برڬرق باڬاي منچاڤاي سسواتو.
Dengan nama Allah, terhapuslah engkau, jin jahanam! Tangan kiri Alauddin mencengkam keras sesuatu seperti sedang mencekik seseorang. 	 دڠن نام الله، ترهاڤوسله اڠكاو، جين جهنم! تاڠن كيري علاءالدين منچڠكم كراس سسواتو سڤرتي سدڠ منچكيق سساورڠ.
Mustahil engkau mampu melakukannya kekanda! Tuha berteriak. 	 مستحيل اڠكاو ممڤو ملاكوكنڽ ككاندا! توها برترياق.
Aku tidak sehebat guru. 	 اكو تيدق سهيبت ڬورو.
Tetapi asas kepada kemampuan ini sudah dilatihkan kepadaku lama dahulu. 	 تتاڤي اساس كڤد كممڤوان اين سوده دلاتيهكن كڤدكو لاما دهولو.
Sekadar membunuh Jin yang melekatkan dirinya kepada benda tertentu, aku pun mampu meneka kedudukan mereka! Tidak lama kemudian, bau hangit lagi busuk menusuk rongga semerbak tersebar di sekitar Alauddin. 	 سقدر ممبونوه جين يڠ ملكتكن ديريڽ كڤد بندا ترتنتو، اكو ڤون ممڤو منکا كدودوكن مريک!  تيدق لاما كمودين، باءو هاڠيت لاڬي بوسوق منوسوق روڠݢ سمربق ترسبار دسكيتر علاءالدين.
Tuha yang baru bangkit turut menghidu bau yang sama. 	 توها يڠ بارو بڠكيت توروت مڠهيدو باءو يڠ سام.
Dia mengetap geraham. 	 دي مڠتڤ ڬراهم.
Taming Sari tidak lagi bergegar. 	 تاميڠ ساري تيدق لاڬي برڬڬر.
Baru sahaja dia hendak meluru ke arah Alauddin, tubuhnya tiba-tiba dilanggar dari sisi. 	 بارو سهاج دي هندق ملورو كأره علاءالدين، توبوهڽ تيبا٢ دلڠڬر دري سيسي.
Adinda!  Puteri Gunung Ledang menerpa pangkuannya, dengan selendang yang rabak dan mulut dicemari darah. 	 اديندا!  ڤوتري ڬونوڠ ليدڠ منرڤا ڤڠكوانڽ، دڠن سليندڠ يڠ رابق دان مولوت دچماري داره.
Demikian sebahagian pakaiannya. 	 دمکين سبهاڬين ڤاكاين ڽ.
Bahagian bahu sang puteri jelas mengalami kecederaan yang tidak sedikit. 	 بهاڬين باهو سڠ ڤوتري جلس مڠالمي كچدراءن يڠ تيدق سديكيت.
Namun, buat masa ini, ia tidak membahayakan nyawanya. 	 نامون، بوات ماس اين، اي تيدق ممبهاياكن ڽاواڽ.
Dia terlalu hebat, kakanda. 	 دي ترلالو هيبت، ككندا.
Hatta jin-jin yang bersama adinda tidak dapat menundukkannya. 	 حتى جين٢ يڠ برسام اديندا تيدق داڤت منوندوقكنڽ.
Tuha mengangkat kepala. 	 توها مڠڠكت كڤالا.
Nirnama sedang melangkah ke arah Alauddin. 	 نيرنام سدڠ ملڠكه كأره علاءالدين.
Berseorangan, Nirnama kelihatan kelam-kabut apabila berhadapan dengan mereka berdua. 	 برسأورڠن، نيرنام كليهتن كلم-كابوت اڤابيلا برهادڤن دڠن مريک بردوا.
Dengan kehadiran Alauddin, bertarung dengan Nirnama seorang diri nyata bukan urusan mudah. 	 دڠن كحاضيرن علاءالدين، برتاروڠ دڠن نيرنام سأورڠ ديري ڽات بوكن اوروسن موده.
Alauddin memandang sekeliling. 	 علاءالدين ممندڠ سكليليڠ.
Pertempuran antara tentera Semutar Putih dan tentera yang setia dengan Tuha sudah semakin surut. 	 ڤرتمڤورن انتارا تنترا سموتر ڤوتيه دان تنترا يڠ ستيا دڠن توها سوده سماكين سوروت.
Sultan Mahmud juga selamat dijaga oleh Adiwaja yang tidak meninggalkan tempatnya semenjak tadi. 	 سلطان محمود جوݢ سلامت دجاݢ اوليه اديواج يڠ تيدق منيڠڬلكن تمڤتڽ سمنجق تادي.
Tentera Tuha yang berjaya merapati Sultan Mahmud, telah menerima padah, tumbang tidak bernyawa di sekeliling Adiwaja, sementara yang lain-lain dibantai tentera Semutar Putih. 	 تنترا توها يڠ برجاي مراڤتي سلطان محمود، تله منريما ڤاده، تومبڠ تيدق برڽاوا دسكليليڠ اديواج، سمنتارا يڠ لاءين٢ دبنتاي تنترا سموتر ڤوتيه.
Engkau sudah berada di penghujung jalan, Tuha. 	 اڠكاو سوده براد دڤڠهوجوڠ جالن، توها.
Mungkin ini peluang untukmu menyerah. 	 موڠكين اين ڤلواڠ اونتوقمو مڽراه.
Alauddin bersuara. 	 علاءالدين برسوارا.
Tidak tinggi, tetapi tegas. 	 تيدق تيڠڬي، تتاڤي تڬس.
Benar, Kakanda Tuha. 	 بنر، ككندا توها.
Menyerahlah. 	 مڽراهله.
Kemudian, bertaubat. 	 كمودين، برتوبة.
Nirnama menambah. 	 نيرنام منمبه.
Tuha mengerutkan dahi. 	 توها مڠروتكن داهي.
Kemudian, dia mengetap geraham. 	 كمودين، دي مڠتڤ ڬراهم.
Urat pada dahinya kelihatan. 	 اورت ڤد داهيڽ كليهتن.
Jelas, dia sedang tertekan. 	 جلس، دي سدڠ ترتكان.
Perancangannya bersama Puteri Gunung Ledang bagaikan sirna. 	 ڤرانچڠنڽ برسام ڤوتري ڬونوڠ ليدڠ باڬايكن سيرنا.
Padahal, tentera Indera Kayangan sudah berada di sempadan dan masa untuk dia memiliki kerajaan ini sudah terlalu hampir. 	 ڤدحال، تنترا ايندرا كايڠن سوده براد دسمڤادن دان ماس اونتوق دي مميليقي كراجاءن اين سوده ترلالو همڤير.
Aku tidak akan menyerah. 	 اكو تيدق اكن مڽراه.
Bersama-sama adindaku, kemenangan masih bukan mustahil. 	 برساما-سام ادينداكو، كمنڠن ماسيه بوكن مستحيل.
Benar bukan, adin. 	 بنر بوكن، ادين.
Tiba-tiba, Tuha merasakan sesuatu yang perit di perutnya. 	 تيبا٢، توها مراساكن سسواتو يڠ ڤريت دڤروتڽ.
Mata Alauddin dan Nirnama sama-sama terbeliak. 	 مات علاءالدين دان نيرنام سام٢ تربلياق.
Kepala Tuha ditarik merapat ke mulut Puteri Gunung Ledang. 	 كڤالا توها دتاريق مراڤت كمولوت ڤوتري ڬونوڠ ليدڠ.
Aku tidak dapat berlama-lama di sini. 	 اكو تيدق داڤت برلاما-لاما دسيني.
Engkau tidak lagi mampu memberikan kelebihan kepadaku, sialan. 	 اڠكاو تيدق لاڬي ممڤو ممبريكن كلبيهن كڤدكو، سيالن.
Tangan kanan puteri itu menembusi dada Tuha. 	 تاڠن كانن ڤوتري ايت منمبوسي دادا توها.
Mata Tuha terbelalak. 	 مات توها تربلالق.
Dia kemudian terbatuk-batuk memuntahkan darah, sebelum dahinya jatuh menyentuh tanah. 	 دي كمودين ترباتوق-باتوق ممونتهكن داره، سبلوم داهيڽ جاتوه مڽنتوه تانه.
Tubuhnya kemudian ditolak dengan kasar oleh Puteri Gunung Ledang. 	 توبوهڽ كمودين دتولق دڠن كاسر اوليه ڤوتري ڬونوڠ ليدڠ.
Sangat merugikan. 	 ساڠت مروڬيكن.
Padahal kejayaan sudah dalam genggaman. 	 ڤدحال كجاياءن سوده دالم ڬڠڬمن.
Kalian benar-benar perosak. 	 كالين بنر٢ ڤروسق.
Puteri Gunung Ledang bangkit. 	 ڤوتري ڬونوڠ ليدڠ بڠكيت.
Dia menyepak tubuh Tuha lebih ke tepi. 	 دي مڽڤق توبوه توها لبيه كتڤي.
Dia meludah ke tubuh Tuha sebelum memandang Alauddin dan Nirnama dengan pandangan tajam. 	 دي ملوده كتوبوه توها سبلوم ممندڠ علاءالدين دان نيرنام دڠن  ڤندڠن تاجم.
Tetapi tidak mengapa. 	 تتاڤي تيدق مڠاڤ.
Tuanku Jagat dan Nujum Surya pasti sudah berada di sempadan, menumbangkan banyak tentera kalian. 	 توانكو جاڬت دان نجوم سوريا ڤستي سوده براد دسمڤادن، منومبڠكن باڽق تنترا كالين.
Kekuatan kami sudah cukup untuk menumbangkan Kerajaan Semutar Putih hari ini. 	 كقواتن كامي سوده چوكوڤ اونتوق منومبڠكن كراجاءن سموتر ڤوتيه هاري اين.
Dia menyeringai. 	 دي مڽريڠا.
Nirnama memandang Tuha. 	 نيرنام ممندڠ توها.
Wajah Laksamana Utama Semutar Putih itu pucat lesi. 	 واجه لقسامان اوتام سموتر ڤوتيه ايت ڤوچت لسي.
Nyawa perlahan-lahan meninggalkan jasad. 	 ڽاوا ڤرلاهن-لاهن منيڠڬلكن جسد.
Malang, mati tidak sempat menginsafi perbuatan diri. 	 مالڠ، ماتي تيدق سمڤت مڠإنصفي ڤربواتن ديري.
Ada rasa terkilan terpalit dalam jiwa Nirnama. 	 اد راس تركيلن ترڤاليت دالم جيوا نيرنام.
Dia kemudian merasakan bahunya disentuh. 	 دي كمودين مراساكن باهوڽ دسنتوه.
Tiada apa yang mampu kita lakukan untuk Tuha. 	 تياد اڤ يڠ ممڤو كيت لاكوكن اونتوق توها.
Tetapi kita masih mampu melakukan sesuatu untuk kerajaan ini. 	 تتاڤي كيت ماسيه ممڤو ملاكوكن سسواتو اونتوق كراجاءن اين.
Alauddin mengajak Nirnama menumpukan perhatian kepada Puteri Gunung Ledang. 	 علاءالدين مڠاجق نيرنام منومڤوكن ڤرهاتين كڤد ڤوتري ڬونوڠ ليدڠ.
Sang puteri itu mengilai. 	 سڠ ڤوتري ايت مڠيلاي.
Aku akui, aku seorang tidak akan mampu berhadapan dengan kalian berdua. 	 اكو اكوءي، اكو سأورڠ تيدق اكن ممڤو برهادڤن دڠن كالين بردوا.
Aku bahkan tercedera. 	 اكو بهكن ترچدرا.
Aku akan kembali kepada Tuanku Jagat. 	 اكو اكن كمبالي كڤد توانكو جاڬت.
Moga kita akan bertemu lagi sele. 	 موݢ كيت اكن برتمو لاڬي سل.
Puteri Gunung Ledang itu tidak dapat meneruskan bicara. 	 ڤوتري ڬونوڠ ليدڠ ايت تيدق داڤت منروسكن بيچارا.
Bukan kerana lidahnya kelu, tetapi kerana kerongkongnya sedang tersekat. 	 بوكن كران ليدهڽ كلو، تتاڤي كران كروڠكوڠڽ سدڠ ترسكت.
Dililit dua helai kain panjang dari belakang. 	 دليليت دوا هلاي كاءين ڤنجڠ دري بلاكڠ.
Guru!  Alauddin baru tersedar akan kehadiran Adiwaja di belakang Puteri Gunung Ledang. 	 ڬورو!  علاءالدين بارو ترسدر اكن كحاضيرن اديواج دبلاكڠ ڤوتري ڬونوڠ ليدڠ.
Orang tua itu sedang melilit leher Puteri Gunung Ledang dengan dua lengan panjang bajunya. 	 اورڠ توا ايت سدڠ مليليت ليهير ڤوتري ڬونوڠ ليدڠ دڠن دوا لڠن ڤنجڠ باجوڽ.
Cis!  Puteri Gunung Ledang cuba untuk menoleh ke belakang, tetapi Adiwaja terlebih dahulu menyepak belakang lutut sang puteri, membuatkannya terjelepok. 	 چيس!  ڤوتري ڬونوڠ ليدڠ چوبا اونتوق منوليه كبلاكڠ، تتاڤي اديواج ترلبيه دهولو مڽڤق بلاكڠ لوتوت سڠ ڤوتري، ممبواتكنڽ ترجليڤوق.
Lilitan masih tidak direnggangkan. 	 ليليتن ماسيه تيدق درڠڬڠكن.
Jadi benarlah Jagat Suci ada bersama dalam serangan kali ini? Bersamanya Nujum Surya? Adiwaja bertanya. 	 جادي بنرله جاڬت سوچي اد برسام دالم سرڠن كالي اين؟ برسامڽ نجوم سوريا؟ اديواج برتاڽ.
Wajah Puteri Gunung Ledang mula kebiru-biruan. 	 واجه ڤوتري ڬونوڠ ليدڠ مولا كبيرو-بيروان.
Nafasnya tersekat-sekat. 	 نفسڽ ترسكت-سكت.
Dia mengangguk dengan penuh keperitan. 	 دي مڠڠڬوق دڠن ڤنوه كڤريتن.
Bermakna kita tidak boleh berlama-lama di sini, Alauddin, Nirnama. 	 برمعنا كيت تيدق بوليه برلاما-لاما دسيني، علاءالدين، نيرنام.
Alauddin dan Nirnama terus bergerak merapati Adiwaja dan Puteri Gunung Ledang. 	 علاءالدين دان نيرنام تروس برڬرق مراڤتي اديواج دان ڤوتري ڬونوڠ ليدڠ.
Cinta hatiku! Teriakan Sultan Mahmud kedengaran. 	 چينتا هاتيكو! ترياقن سلطان محمود كدڠرن.
Dia berlari melepasi banyak tentera Semutar Putih untuk mendapatkan Puteri Gunung Ledang. 	 دي برلاري ملڤسي باڽق تنترا سموتر ڤوتيه اونتوق منداڤتكن ڤوتري ڬونوڠ ليدڠ.
Puteri Gunung Ledang bersusah payah mengangkat tangan, mengacukannya ke arah Sultan Mahmud, bagai meminta belas kasihan. 	 ڤوتري ڬونوڠ ليدڠ برسوسه ڤايه مڠڠكت تاڠن، مڠاچوكنڽ كأره سلطان محمود، باڬاي ممينتا بلس كاسيهن.
Lepaskan dia, Adiwaja. 	 لڤسكن دي، اديواج.
Dia boleh berubah, dia boleh bertaubat! Sultan Mahmud merayu. 	 دي بوليه براوبه، دي بوليه برتوبة! سلطان محمود مرايو.
Puteri Gunung Ledang mengangguk-angguk pantas. 	 ڤوتري ڬونوڠ ليدڠ مڠڠڬوق-اڠڬوق ڤانتس.
Wajahnya semakin kebiru-biruan. 	 واجهڽ سماكين كبيرو-بيروان.
Nirnama dan Alauddin saling berpandangan. 	 نيرنام دان علاءالدين ساليڠ برڤندڠن.
Kemudian mereka sama-sama memandang Adiwaja. 	 كمودين مريک سام٢ ممندڠ اديواج.
Tidak lama kemudian, Adiwaja menghela nafas. 	 تيدق لاما كمودين، اديواج مڠهيلا نفس.
Belitan lengan bajunya direnggangkan. 	 بليتن لڠن باجوڽ درڠڬڠكن.
Puteri Gunung Ledang menongkat tubuh dengan dua belah tangan sambil terbatuk-batuk. 	 ڤوتري ڬونوڠ ليدڠ منوڠكت توبوه دڠن دوا بله تاڠن سمبيل ترباتوق-باتوق.
Peluang wajar diberikan. 	 ڤلواڠ واجر دبريكن.
Adiwaja bersuara. 	 اديواج برسوارا.
Puteri Gunung Ledang memegang lehernya yang mula kemerah-merahan. 	 ڤوتري ڬونوڠ ليدڠ ممڬڠ ليهيرڽ يڠ مولا كميره-ميرهن.
Keperitan dirasai. 	 كڤريتن دراسا.
Benar. 	 بنر.
Terima kasih. 	 تريما كاسيه.
Terima kasih. 	 تريما كاسيه.
Aku. 	 اكو.
Puteri itu memandang Sultan Mahmud. 	 ڤوتري ايت ممندڠ سلطان محمود.
Sultan Mahmud memandang sang puteri dengan penuh syahdu. 	 سلطان محمود ممندڠ سڠ ڤوتري دڠن ڤنوه شهدو.
Nyata, hatinya masih tidak dapat melepaskan diri daripada keinginan untuk memiliki Puteri Gunung Ledang. 	 ڽات، هاتيڽ ماسيه تيدق داڤت ملڤسكن ديري درڤد كإيڠينن اونتوق مميليقي ڤوتري ڬونوڠ ليدڠ.
Aku berterima kasih akan kebodohanmu! Puteri Gunung Ledang terus menepuk tanah. 	 اكو برتريما كاسيه اكن كبودوهنمو! ڤوتري ڬونوڠ ليدڠ تروس منڤوق تانه.
Tanah di situ bergegar hebat. 	 تانه دسيتو برڬڬر هيبت.
Saat semua cuba menyeimbangkan diri, Puteri Gunung Ledang menghilang serta-merta. 	 ساعت سموا چوبا مڽايمبڠكن ديري، ڤوتري ڬونوڠ ليدڠ مڠهيلڠ سرتا-مرتا.
Tetapi kemudian, tubuhnya kembali berada di tempat yang sama. 	 تتاڤي كمودين، توبوهڽ كمبالي براد دتمڤت يڠ سام.
Dia sendiri terpinga-pinga. 	 دي سنديري ترڤيڠا-ڤيڠا.
Kemudian, matanya melihat Adiwaja seperti sedang membelit sesuatu dengan kain lengannya, sementara Alauddin menalakan Taming Sari ke satu arah. 	 كمودين، ماتڽ مليهت اديواج سڤرتي سدڠ ممبليت سسواتو دڠن كاءين لڠنڽ، سمنتارا علاءالدين منالاكن تاميڠ ساري كساتو اره.
Sekali lagi tempat itu diserbu bau hangit dan busuk yang kuat. 	 سكالي لاڬي تمڤت ايت دسربو باءو هاڠيت دان بوسوق يڠ قوات.
Mata Sultan Mahmud berkelip-kelip. 	 مات سلطان محمود بركليڤ-كليڤ.
Jin yang membawa engkau ke hulu dan ke hilir dalam sekelip mata, telah pun ditumpaskan. 	 جين يڠ ممباوا اڠكاو كهولو دان كهيلير دالم سكليڤ مات، تله ڤون دتومڤسكن.
Memandangkan engkau tidak mengambil peluang untuk bertaubat. 	 ممندڠكن اڠكاو تيدق مڠمبيل ڤلواڠ اونتوق برتوبة.
Adiwaja menalakan wajah ke arah Alauddin. 	 اديواج منالاكن واجه كأره علاءالدين.
Beta sebagai Sultan Semutar Putih, menjatuhkan hukuman mati dengan sekalian nyawa yang berada di sini menjadi saksi! Suara Alauddin memetir. 	 بيت سباڬاي سلطان سموتر ڤوتيه، منجاتوهكن حكومن ماتي دڠن سكالين ڽاوا يڠ براد دسيني منجادي سقسي! سوارا علاءالدين ممتير.
Tidak!  Puteri Gunung Ledang cuba mempertahankan diri, tetapi tusukan Alauddin lebih pantas. 	 تيدق!  ڤوتري ڬونوڠ ليدڠ چوبا ممڤرتاهنكن ديري، تتاڤي توسوقن علاءالدين لبيه ڤانتس.
Taming Sari menembusi wajah anggun sang puteri, betul-betul di antara dua mata yang terbelalak. 	 تاميڠ ساري منمبوسي واجه اڠڬون سڠ ڤوتري، بتول٢ دأنتارا دوا مات يڠ تربلالق.
Kemudian, keris itu ditariknya. 	 كمودين، كريس ايت دتاريكڽ.
Pancutan darah mengiringi. 	 ڤنچوتن داره مڠيريڠي.
Puteri Gunung Ledang tumbang betul-betul di sisi Tuha. 	 ڤوتري ڬونوڠ ليدڠ تومبڠ بتول٢ دسيسي توها.
Sultan Mahmud terkaku. 	 سلطان محمود تركاكو.
Bawa Adinda Mahmud pergi dari sini. 	 باوا اديندا محمود ڤرڬي دري سيني.
Pasung dia di dalam istana sehingga dia kembali waras. 	 ڤاسوڠ دي ددالم ايستان سهيڠݢ دي كمبالي وارس.
Alauddin bersuara. 	 علاءالدين برسوارا.
Ampun, tuanku!  Sekumpulan tentera Semutar Putih bergerak mendapatkan Sultan Mahmud. 	 امڤون، توانكو!  سكومڤولن تنترا سموتر ڤوتيه برڬرق منداڤتكن سلطان محمود.
Lelaki itu dibawa pergi walau dalam keadaan meronta-ronta. 	 للاكي ايت دباوا ڤرڬي والاو دالم كأداءن مرونتا-رونتا.
Alauddin dan Nirnama menghantar pemergian Sultan Mahmud dengan pandangan. 	 علاءالدين دان نيرنام مڠهنتر ڤمرڬيان سلطان محمود دڠن  ڤندڠن.
Tuanku Alauddin. 	 توانكو علاءالدين.
Nirnama mengangkat keris warisan Sultan Mansur dan memberikannya dengan penuh hormat kepada Alauddin, menggunakan kedua-dua tangan. 	 نيرنام مڠڠكت كريس واريثن سلطان منصور دان ممبريكنڽ دڠن ڤنوه حرمت كڤد علاءالدين، مڠڬوناكن كدوا-دوا تاڠن.
Alauddin mengangguk. 	 علاءالدين مڠڠڬوق.
Dia mencapai keris tersebut. 	 دي منچاڤاي كريس ترسبوت.
Ampun, tuanku! Nirnama melaung sambil mengangkat sembah. 	 امڤون، توانكو! نيرنام ملاوڠ سمبيل مڠڠكت سمبه.
Ampun, tuanku! Seluruh tentera Semutar Putih di sekeliling mereka turut mengangkat sembah. 	 امڤون، توانكو! سلوروه تنترا سموتر ڤوتيه دسكليليڠ مريک توروت مڠڠكت سمبه.
Adiwaja menunduk sedikit. 	 اديواج منوندوق سديكيت.
Ampun, tuanku. 	 امڤون، توانكو.
Pandangan Alauddin ditebar ke sekeliling. 	 ڤندڠن علاءالدين دتيبر كسكليليڠ.
Wahai para tentera Semutar Putih, di hadapan kalian terpampang akibat apabila kita tersasar dari landasan kebenaran. 	 واهاي ڤارا تنترا سموتر ڤوتيه، دهادڤن كالين ترڤمڤڠ عاقبة اڤابيلا كيت ترساسر دري لندسن كبنرن.
Maka, jagalah hati dan diri kalian. 	 مک، جاڬله هاتي دان ديري كالين.
Letakkanlah dunia di tangan, bukan di hati. 	 لتقكنله دنيا دتاڠن، بوكن دهاتي.
Sekarang, musuh sedang menggegarkan sempadan. 	 سكارڠ، موسوه سدڠ مڠڬڬركن سمڤادن.
Bersiaplah kalian segera. 	 برسياڤله كالين سڬرا.
Beta akan bersama kalian. 	 بيت اكن برسام كالين.
Kita akan bersama-sama menentang musuh di sempadan. 	 كيت اكن برساما-سام مننتڠ موسوه دسمڤادن.
Allahu akbar! Adiwaja melaung sekuat hati. 	 الله اكبر! اديواج ملاوڠ سقوات هاتي.
Allahu akbar! Allahu akbar! Allahu akbar!  Bergegar halaman Istana Semutar Putih dengan bentakan tersebut. 	 الله اكبر! الله اكبر! الله اكبر!  برڬڬر هلامن ايستان سموتر ڤوتيه دڠن بنتكن ترسبوت.
Tentera-tentera Semutar Putih pantas bergerak dalam barisan teratur meninggalkan kawasan itu. 	 تنترا٢ سموتر ڤوتيه ڤانتس برڬرق دالم باريسن تراتور منيڠڬلكن كاوسن ايت.
Meninggalkan Alauddin, Nirnama dan Adiwaja bersama mayat-mayat yang bergelimpangan. 	 منيڠڬلكن علاءالدين، نيرنام دان اديواج برسام مايت٢ يڠ برڬليمڤڠن.
Sekumpulan tentera Semutar Putih kekal berada di situ untuk membantu mereka bertiga mengumpulkan mayat-mayat tersebut. 	 سكومڤولن تنترا سموتر ڤوتيه ككل براد دسيتو اونتوق ممبنتو مريک برتيݢ مڠومڤولكن مايت٢ ترسبوت.
Jika dibiarkan terlalu lama, mayat-mayat ini akan merosakkan halaman istana. 	 جک دبياركن ترلالو لاما، مايت٢ اين اكن مروسقكن هلامن ايستان.
Alauddin memandang Nirnama. 	 علاءالدين ممندڠ نيرنام.
Mulai hari ini, beta amanahkah keris ini kepadamu, Nirnama. 	 مولاءي هاري اين، بيت امانهكن كريس اين كڤدمو، نيرنام.
Dia menyerahkan Taming Sari yang bersarung. 	 دي مڽرهكن تاميڠ ساري يڠ برساروڠ.
Patik, pacal yang hina, menerimanya dengan penuh merendah diri, tuanku. 	 ڤاتيق، ڤاچل يڠ هينا، منريماڽ دڠن ڤنوه مرنداه ديري، توانكو.
Nirnama mencapai keris tersebut dengan penuh takzim. 	 نيرنام منچاڤاي كريس ترسبوت دڠن ڤنوه تعظيم.
Kemudian, mereka berdua memandang ke arah Adiwaja. 	 كمودين، مريک بردوا ممندڠ كأره اديواج.
Adiwaja menalakan pandangan kepada Tuha, seakan-akan dia dapat melihat mayat tersebut. 	 اديواج منالاكن ڤندڠن كڤد توها، سأكن-اكن دي داڤت مليهت ميت ترسبوت.
Tidak ada bicara keluar dari mulutnya. 	 تيدق اد بيچارا كلوار دري مولوتڽ.
Guru? Adiwaja menggeleng. 	 ڬورو؟  اديواج مڠڬيليڠ.
Tidak ada apa-apa. 	 تيدق اد اڤ٢.
Semoga inilah peringatan buat kita. 	 سموݢ اينله ڤرايڠاتن بوات كيت.
Bahawa hati kita ini berbolak-balik. 	 بهاوا هاتي كيت اين بربولق-باليق.
Janganlah kita angkuh dengan keadaan kita hari ini. 	 جاڠنله كيت اڠكوه دڠن كأداءن كيت هاري اين.
Berkemungkinan esok lusa kita pula teruji dan berubah. 	 بركموڠكينن ايسوق لوس كيت ڤولا تراوجي دان براوبه.
Na’udzubillahi min dzaalik. 	 نعوذ بالله من ذلك.
Alauddin dan Nirnama serentak bersuara. 	 علاءالدين دان نيرنام سرنتق برسوارا.
Ayuh. 	 ايوه.
Kita berhadapan dengan Jagat Suci. 	 كيت برهادڤن دڠن جاڬت سوچي.
Adiwaja berpaling. 	 اديواج برڤاليڠ.
Ayuh!   Tiga batang anak panah meluncur laju membelah udara, melepasi banyak kepala dan tubuh tentera di medan pertempuran. 	 ايوه!   تيݢ باتڠ انق ڤانه ملونچور لاجو ممبله اودارا، ملڤسي باڽق كڤالا دان توبوه تنترا دميدن ڤرتمڤورن.
Sehingga wajah Jagat Suci terpapar di hujung mata anak-anak panah tersebut. 	 سهيڠݢ واجه جاڬت سوچي ترڤاڤر دهوجوڠ مات انق٢ ڤانه ترسبوت.
Ketiga-tiga anak panah itu terhenti di tengah-tengah udara. 	 كتيݢ-تيݢ انق ڤانه ايت ترهنتي دتڠه-تڠه اودارا.
Tidak lagi dapat meneruskan tujahan. 	 تيدق لاڬي داڤت منروسكن تواجهن.
Jagat Suci sekadar mengangkat tangan. 	 جاڬت سوچي سقدر مڠڠكت تاڠن.
Di sekelilingnya, sekumpulan tentera Semutar Putih memerhati dengan penuh takjub. 	 دسكليليڠڽ، سكومڤولن تنترا سموتر ڤوتيه ممرهاتي دڠن ڤنوه تعجوب.
Laksamana Semutar Putih, engkau telah kehabisan anak panah, bukan? Jagat Suci meninggikan sedikit suaranya. 	 لقسامان سموتر ڤوتيه، اڠكاو تله كهابيسن انق ڤانه، بوكن؟ جاڬت سوچي منيڠڬيكن سديكيت سواراڽ.
Tentera Semutar Putih yang mengelilingi Jagat Suci membuka ruang, mempamerkan Kasturi yang sedang melangkah ke hadapan. 	 تنترا سموتر ڤوتيه يڠ مڠليليڠي جاڬت سوچي ممبوک رواڠ، ممڤاميركن كستوري يڠ سدڠ ملڠكه كهادڤن.
Medan pertempuran gempita dengan teriakan para tentera. 	 ميدن ڤرتمڤورن ڬمڤيتا دڠن ترياقن ڤارا تنترا.
Tentera Semutar Putih masih bertungkus lumus cuba bertahan sebaik mungkin, menghadap tentera bergajah, tentera berkuda dan tentera pejalan kaki Indera Kayangan. 	 تنترا سموتر ڤوتيه ماسيه برتوڠكوس لوموس چوبا برتاهن سباءيق موڠكين، مڠهادڤ تنترا برڬاجه، تنترا بركودا دان تنترا ڤجالن كاكي ايندرا كايڠن.
Pada masa yang sama, barisan mereka terus dirobek-robekkan oleh perempuan tua yang hadir bersama Jagat Suci. 	 ڤد ماس يڠ سام، باريسن مريک تروس دروبيق-روبيقكن اوليه ڤرمڤوان توا يڠ حاضير برسام جاڬت سوچي.
Ahli sihir itu berada jauh dari Jagat Suci, mempamerkan kemampuan sihirnya yang telah membunuh banyak tentera Semutar Putih. 	 اهلي سيحير ايت براد جاءوه دري جاڬت سوچي، ممڤاميركن كممڤوان سيحيرڽ يڠ تله ممبونوه باڽق تنترا سموتر ڤوتيه.
Tidakkah engkau tahu bahawa usaha engkau hanyalah sia-sia? Jagat Suci menjatuhkan tangan. 	 تيدقكه اڠكاو تاهو بهاوا اوسها اڠكاو هاڽله سيا٢؟ جاڬت سوچي منجاتوهكن تاڠن.
Terus tiga anak panah tadi jatuh ke bumi. 	 تروس تيݢ انق ڤانه تادي جاتوه كبومي.
Di sekitar kaki Jagat Suci, lantai bumi dipenuhi anak panah yang semenjak tadi dilancarkan oleh Kasturi. 	 دسكيتر كاكي جاڬت سوچي، لنتاي بومي دڤنوهي انق ڤانه يڠ سمنجق تادي دلنچركن اوليه كستوري.
Bersama-samanya, kelihatan banyak jenis senjata, kepala tentera yang terputus dari jasad dan mayat-mayat yang bergelimpangan. 	 برساما-سامڽ، كليهتن باڽق جنيس سنجات، كڤالا تنترا يڠ ترڤوتوس دري جسد دان ميت٢ يڠ برڬليمڤڠن.
Kasturi tersenyum. 	 كستوري ترسڽوم.
Ini pertama kali dia bersemuka dengan Jagat Suci. 	 اين ڤرتام كالي دي برسموک دڠن جاڬت سوچي.
Tiada usaha yang sia-sia dalam agamaku, wahai Jagat, pemerintah Indera Kayangan. 	 تياد اوسها يڠ سيا٢ دالم اڬامکو، واهاي جاڬت، ڤمرينته ايندرا كايڠن.
Jagat Suci ketawa lagi. 	 جاڬت سوچي كتاوا لاڬي.
Seluruh agamamu merupakan satu kesia-siaan. 	 سلوروه اڬاممو مروڤاكن ساتو كسيا-سياءن.
Tidakkah engkau perhatikan keadaan sekarang? Lihat sekelilingmu!  Kasturi tidak menuruti saranan Jagat Suci, tetapi tentera-tentera Semutar Putih di situ memandang sekeliling. 	 تيدقكه اڠكاو ڤرهاتيكن كأداءن سكارڠ؟ ليهت سكليليڠمو!  كستوري تيدق منوروتي سارنن جاڬت سوچي، تتاڤي تنترا٢ سموتر ڤوتيه دسيتو ممندڠ سكليليڠ.
Memerhatikan rakan mereka dibantai di sana-sini. 	 ممرهاتيكن راكن مريک دبنتاي دسان-سيني.
Jika ada yang menyatakan kepada mereka bahawa mereka mungkin akan menang pada hari ini, sudah pasti mereka akan menyatakan bahawa orang itu gila. 	 جک اد يڠ مڽاتاكن كڤد مريک بهاوا مريک موڠكين اكن منڠ ڤد هاري اين، سوده ڤستي مريک اكن مڽاتاكن بهاوا اورڠ ايت ڬيلا.
Tidak sia-sia kerana kalangan kami yang gugur, akan hidup di sisi Tuhan kami dan diberikan rezeki. 	 تيدق سيا٢ كران كالڠن كامي يڠ ڬوڬور، اكن هيدوڤ دسيسي توهان كامي دان دبريكن رزقي.
Ah, kata-kata penyejuk hati. 	 اه، كات٢ ڤڽجوق هاتي.
Jika demikian, mengapa tidak engkau mati sahaja? Jagat Suci mengangkat tangan dan mengepal telapaknya. 	 جک دمکين، مڠاڤ تيدق اڠكاو ماتي سهاج؟ جاڬت سوچي مڠڠكت تاڠن دان مڠڤل تلڤقڽ.
Tiba-tiba, Kasturi merasakan tubuhnya bagai diangkat. 	 تيبا٢ كستوري مراساكن توبوهڽ باڬاي دأڠكت.
Dia terapung-apung. 	 دي تراڤوڠ-اڤوڠ.
Jagat Suci menarik tangan. 	 جاڬت سوچي مناريق تاڠن.
Terus tubuh Kasturi melayang ke arahnya. 	 تروس توبوه كستوري ملايڠ كأرهڽ.
Laksamana! Tentera Semutar Putih terkejut. 	 لقسامان! تنترا سموتر ڤوتيه تركجوت.
Kelam-kabut Kasturi mencapai hulu kerisnya. 	 كلم-كابوت كستوري منچاڤاي هولو كريسڽ.
Namun, tubuhnya melayang lebih pantas. 	 نامون، توبوهڽ ملايڠ لبيه ڤانتس.
Dia dapat melihat Jagat Suci mahu menggerakkan tangan dengan gerakan yang telah menebas banyak kepala pejuang Semutar Putih. 	 دي داڤت مليهت جاڬت سوچي ماهو مڠڬرقكن تاڠن دڠن ڬرقن يڠ تله منبس باڽق كڤالا ڤجواڠ سموتر ڤوتيه.
Pergilah engkau kepada Tuhanmu, dan berseronoklah engkau dengan rezeki-Nya. 	 ڤرڬيله اڠكاو كڤد توهنمو، دان برسرونوقله اڠكاو دڠن رزقيڽ.
Jagat Suci tertawa dan mula menggerakkan tangan. 	 جاڬت سوچي ترتاوا دان مولا مڠڬرقكن تاڠن.
Jagat!!!  Pergerakan Jagat Suci terhenti. 	 جاڬت!!!  ڤرڬرقن جاڬت سوچي ترهنتي.
Teriakan itu membuatkan dia menoleh. 	 تيرياكن ايت ممبواتكن دي منوليه.
Seorang perempuan yang bertudung litup menyerbu ke arahnya. 	 سأورڠ ڤرمڤوان يڠ برتودوڠ ليتوڤ مڽربو كأرهڽ.
Perempuan itu melompat dari seekor kuda. 	 ڤرمڤوان ايت ملومڤت دري سإيكور كودا.
Di belakangnya, kelihatan segerombolan tentera berpakaian berbeza daripada kebiasaan tentera Semutar Putih. 	 دبلاكڠڽ، كليهتن سڬرومبولن تنترا برڤاكاين  بربيذا درڤد كبياساءن تنترا سموتر ڤوتيه.
Gerombolan tentera itu berpecah dan mula merempuh barisan tentera Indera Kayangan. 	 ڬرومبولن تنترا ايت برڤچه دان مولا مرمڤوه باريسن تنترا ايندرا كايڠن.
Srikandi yang sedang melayang itu terus mendepakan kedua-dua belah tangan, melepaskan puluhan jarum kecil yang hampir sahaja tidak terlihat dek mata kasar. 	 سريكندي يڠ سدڠ ملايڠ ايت تروس مندڤاكن كدوا-دوا بله تاڠن، ملڤسكن ڤولوهن جاروم كچيل يڠ همڤير سهاج تيدق ترليهت ديک مات كاسر.
Jagat Suci serta-merta menggerak-gerakkan tangan. 	 جاڬت سوچي سرتا-مرتا مڠڬرق-ڬرقكن تاڠن.
Kasturi jatuh secara tiba-tiba, manakala jarum-jarum yang dilancarkan srikandi tadi terapung-apung di udara. 	 كستوري جاتوه سچارا تيبا٢، مانكالا جاروم٢ يڠ دلنچركن سريكندي تادي تراڤوڠ-اڤوڠ دأودارا.
Kasturi tidak mengambil lebih masa, menghunus keris di pinggangnya dan menyerbu Jagat Suci. 	 كستوري تيدق مڠمبيل لبيه ماس، مڠهونوس كريس د ڤيڠڬڠڽ دان مڽربو جاڬت سوچي.
Tetapi dengan pantas, Jagat Suci memutarkan tubuh, menghantar jarum-jarum tadi bertebaran ke serata tempat. 	 تتاڤي دڠن ڤانتس، جاڬت سوچي مموتركن توبوه، مڠهنتر جاروم٢ تادي برتبارن كسراتا تمڤت.
Srikandi yang sedang melayang, terpaksa memutarkan tubuh, mengelak jarum-jarum tersebut daripada mengenai bahagian tubuhnya yang tidak berzirah. 	 سريكندي يڠ سدڠ ملايڠ، ترڤقسا مموتركن توبوه، مڠيلق جاروم٢ ترسبوت درڤد مڠناءي بهاڬين توبوهڽ يڠ تيدق برزيراه.
Kasturi pula kucar-kacir mempertahankan diri dengan kerisnya. 	 كستوري ڤولا كوچر-كاچير ممڤرتاهنكن ديري دڠن كريسڽ.
Jagat Suci menggeleng. 	 جاڬت سوچي مڠڬيليڠ.
Siapa gerangan engkau, srikandi? Terlalu gopoh menempah maut. 	 سياڤا ڬراڠن اڠكاو، سريكندي؟ ترلالو ڬوڤوه منمڤه موت.
Aku Cik Siti Cendana Wan Kembang, dari Sekebun Serendah! Cendana bersuara sambil perlahan-lahan menggayakan selendangnya. 	 اكو چيق سيتي چندانا وان كمبڠ، دري سكبون سرنده! چندانا برسوارا سمبيل ڤرلاهن-لاهن مڠڬاياكن سليندڠڽ.
Hujung selendang itu diikat dengan cucuk sanggul dari kepalanya. 	 هوجوڠ سليندڠ ايت دإيكت دڠن چوچوق سڠڬول دري كڤالاڽ.
Mata Jagat Suci membesar. 	 مات جاڬت سوچي ممبسر.
Sekebun Serendah? Bukankah aku telah menghapuskan segalanya di sana?  Sebahagian kami berjaya melarikan diri dan bersembunyi selama ini. 	 سكبون سرنده؟ بوكنكه اكو تله مڠهاڤوسكن سڬالاڽ دسان؟  سبهاڬين كامي برجاي ملاريكن ديري دان برسمبوڽي سلاما اين.
Jagat Suci ketawa besar. 	 جاڬت سوچي كتاوا بسر.
Bagaikan tikus!  Cendana mengetap geraham. 	 باڬايكن تيكوس!  چندانا مڠتڤ ڬراهم.
Hari ini engkau akan tumbang, sialan! Dia terus menerkam. 	 هاري اين اڠكاو اكن تومبڠ، سيالن! دي تروس منركم.
Kasturi menoleh ke belakang, memandang tentera Semutar Putih yang masih berkumpul di situ. 	 كستوري منوليه كبلاكڠ، ممندڠ تنترا سموتر ڤوتيه يڠ ماسيه بركومڤول دسيتو.
Kalian pergi dari sini. 	 كالين ڤرڬي دري سيني.
Bantu di kawasan lain. 	 بنتو دكاوسن لاءين.
Aku dan Cik Cendana akan menguruskan Jagat Suci. 	 اكو دان چيق چندانا اكن مڠوروسكن جاڬت سوچي.
Berkumpul di sini tiada maknanya!  Menurut perintah, laksamana! Tentera Semutar Putih di situ bertempiaran. 	 بركومڤول دسيني تياد معناڽ!  منوروت ڤرينته، لقسامان! تنترا سموتر ڤوتيه دسيتو برتمڤيارن.
Kasturi kembali memandang Jagat Suci. 	 كستوري كمبالي ممندڠ جاڬت سوچي.
Cendana bertungkus lumus menghayun selendang. 	 چندانا برتوڠكوس لوموس مڠهايون سليندڠ.
Jagat Suci langsung tidak mengelak. 	 جاڬت سوچي لڠسوڠ تيدق مڠيلق.
Dia hanya menggerak kedua-dua tangan, dan serangan-serangan Cendana langsung tidak menyentuhnya. 	 دي هاڽ مڠڬرق كدوا-دوا تاڠن، دان سرڠن٢ چندانا لڠسوڠ تيدق مڽنتوهڽ.
Ah, Silat Seri Pelanduk. 	 اه، سيلت سري ڤلندوق.
Silat para pendekar senyap. 	 سيلت ڤارا ڤنديكر سڽڤ.
Teringat pula aku saat kejatuhan Sekebun Serendah. 	 تريڠت ڤولا اكو ساعت كجاتوهن سكبون سرنده.
Kalian merupakan pendekar-pendekar yang bertarung menggunakan senjata-senjata halus. 	 كالين مروڤاكن ڤنديكر٢ يڠ برتاروڠ مڠڬوناكن سنجات٢ هالوس.
Menggunakan kelebihan hutan bagi mengelabui pandangan musuh. 	 مڠڬوناكن كلبيهن هوتن باڬي مڠلابوءي ڤندڠن موسوه.
Jagat Suci terus tertawa dengan tangan pantas bergerak-gerak. 	 جاڬت سوچي تروس ترتاوا دڠن تاڠن ڤانتس برڬرق-ڬرق.
Selendang Cendana langsung tidak dapat menyentuh tubuhnya. 	 سليندڠ چندانا لڠسوڠ تيدق داڤت مڽنتوه توبوهڽ.
Ya. 	 يا.
Dengan itu juga engkau akan ditumbangkan. 	 دڠن ايت جوݢ اڠكاو اكن دتومبڠكن.
Jagat Suci semakin galak ketawa. 	 جاڬت سوچي سماكين ڬالق كتاوا.
Dulu, kalian beramai-ramai tidak mampu menumbangkan kesaktianku. 	 دولو، كالين براماي-راماي تيدق ممڤو منومبڠكن كسقتينكو.
Apatah lagi hari ini engkau keseorangan, wahai srikandi!  Selendang Cendana terus ditangkap oleh Jagat. 	 اڤاته لاڬي هاري اين اڠكاو كساورڠن، واهاي سريكندي!  سليندڠ چندانا تروس دتڠكڤ اوليه جاڬت.
Tetapi baru sahaja Jagat Suci mahu menarik selendang itu membawa tubuh Cendana kepadanya, Kasturi menerpa pantas. 	 تتاڤي بارو سهاج جاڬت سوچي ماهو مناريق سليندڠ ايت ممباوا توبوه چندانا كڤدڽ، كستوري منرڤا ڤانتس.
Keris sudah terhunus, tinggal dirodokkan sahaja ke wajah Jagat Suci. 	 كريس سوده ترهونوس، تيڠڬل درودوقكن سهاج كواجه جاڬت سوچي.
Jagat Suci tersengih. 	 جاڬت سوچي ترسڠيه.
Dia tidak bertahan. 	 دي تيدق برتاهن.
Tindakan itu diteruskan. 	 تيندقن ايت دتروسكن.
Dia membiarkan keris Kasturi bertembung dengan dahinya, sementara Cendana melayang ke arahnya, dan leher srikandi itu jatuh ke dalam cengkaman tangannya. 	 دي ممبياركن كريس كستوري برتمبوڠ دڠن داهيڽ، سمنتارا چندانا ملايڠ كأرهڽ، دان ليهير سريكندي ايت جاتوه كدالم چڠكمن تاڠنڽ.
Mata Kasturi dan Cendana sama-sama terbeliak. 	 مات كستوري دان چندانا سام٢ تربلياق.
Keris Kasturi langsung tidak melukakan Jagat Suci, apatah lagi hendak menembusi tengkoraknya. 	 كريس كستوري لڠسوڠ تيدق ملوكاكن جاڬت سوچي، اڤاته لاڬي هندق منمبوسي تڠكورقڽ.
Jagat Suci ketawa berdekah-dekah. 	 جاڬت سوچي كتاوا بردكه-دكه.
Apakah kalian tidak mendengar khabar bahawa aku ini kebal lagi sakti? Terus tangannya bergerak pantas. 	 اڤاكه كالين تيدق مندڠر خبر بهاوا اكو اين كبل لاڬي سقتي؟ تروس تاڠنڽ برڬرق ڤانتس.
Darah memercik sambil Kasturi dan Cendana sama-sama terpelanting ke belakang. 	 داره ممرچيق سمبيل كستوري دان چندانا سام٢ ترڤلنتيڠ كبلاكڠ.
Zirah Cendana rabak, demikian juga Kasturi. 	 زيراه چندانا رابق، دمکين جوݢ كستوري.
Tubuh mereka sama-sama menerima kecederaan yang besar. 	 توبوه مريک سام٢ منريما كچدرأن يڠ بسر.
Mujur Jagat Suci tidak menyasarkan kepala mereka untuk menjadi mangsa. 	 موجور جاڬت سوچي تيدق مڽاسركن كڤالا مريک اونتوق منجادي مڠسا.
Nyeri kesakitan menjalari tubuh mereka berdua. 	 ڽري كساكيتن منجالاري توبوه مريک بردوا.
Dalam masa yang sebentar, menang kalah antara mereka bagai sudah diputuskan. 	 دالم ماس يڠ سبنتر، منڠ كاله انتارا مريک باڬاي سوده دڤوتوسكن.
Jagat Suci mendepakan tangan sambil terus ketawa. 	 جاڬت سوچي مندڤاكن تاڠن سمبيل تروس كتاوا.
Jelas angkuh dengan kekuatannya. 	 جلس اڠكوه دڠن كقواتنڽ.
Apa harapan yang kalian ada sebenarnya? Tuhan yang tidak terlihat? Akulah Tuhan kalian yang sebenar-benarnya! Tawanya semakin kuat sehingga membingitkan telinga. 	 اڤ هارڤن يڠ كالين اد سبنرڽ؟ توهان يڠ تيدق ترليهت؟ اكوله توهان كالين يڠ سبنر-بنرڽ! تاواڽ سماكين قوات سهيڠݢ ممبيڠيتكن تليڠا.
Jika engkau kebal, mengapa engkau perlu bertahan dan menghalang serangan-serangan sebelum ini daripada mengenaimu? Kasturi mengerutkan dahi. 	 جک اڠكاو كبل، مڠاڤ اڠكاو ڤرلو برتاهن دان مڠهالڠ سرڠن٢ سبلوم اين درڤد مڠناءيمو؟ كستوري مڠروتكن داهي.
Untuk memberikan kalian harapan. 	 اونتوق ممبريكن كالين هارڤن.
Membuatkan kalian menyangka kalian ada peluang untuk mencederakan aku. 	 ممبواتكن كالين مڽڠک كالين اد ڤلواڠ اونتوق منچدراكن اكو.
Jagat Suci tersengih. 	 جاڬت سوچي ترسڠيه.
Cendana mengetap geraham. 	 چندانا مڠتڤ ڬراهم.
Terasa dirinya dipermain-mainkan. 	 تراس ديريڽ دڤرماءين-ماءينكن.
Sekarang, apakah kalian bersedia untuk bertemu dengan maut? Jagat Suci melangkah setapak demi setapak merapati mereka berdua. 	 سكارڠ، اڤاكه كالين برسديا اونتوق برتمو دڠن موت؟ جاڬت سوچي ملڠكه ستاڤق دمي ستاڤق مراڤتي مريک بردوا.
Cendana dan Kasturi saling berpandangan. 	 چندانا دان كستوري ساليڠ برڤندڠن.
Kedua-duanya mengumpul kekuatan dan semangat, kembali bangkit. 	 كدوا-دواڽ مڠومڤول كقواتن دان سماڠت، كمبالي بڠكيت.
Biar berputih tulang, jangan berputih mata!  Kami akan berjuang sehingga ke titisan darah yang terakhir!  Jagat Suci ketawa. 	 بيار برڤوتيه تولڠ، جاڠن برڤوتيه مات!  كامي اكن برجواڠ سهيڠݢ كتيتيسن داره يڠ تراخير!  جاڬت سوچي كتاوا.
Bagus, bagus. 	 باڬوس، باڬوس.
Sekarang, mampus!  Dia menggerakkan tangan. 	 سكارڠ، ممڤوس!  دي مڠڬرقكن تاڠن.
Tetapi kemudian, gerakan itu terhenti akibat tempikan yang teramat kuat. 	 تتاڤي كمودين، ڬرقن ايت ترهنتي عاقبة تمڤيقن يڠ ترامت قوات.
Allahu akbar! Allahu akbar! Allahu akbar!  Bumi bagai dilanda gempa. 	 الله اكبر! الله اكبر! الله اكبر!  بومي باڬاي دلندا ڬمڤا.
Perhatian Jagat Suci jauh melepasi Kasturi dan Cendana di hadapannya. 	 ڤرهاتين جاڬت سوچي جاءوه ملڤسي كستوري دان چندانا دهادڤنڽ.
Dia melihat tentera Semutar Putih bagaikan mendapat semangat baharu, beramai-ramai menyerbu ke arah tentera Indera Kayangan. 	 دي مليهت تنترا سموتر ڤوتيه باڬايكن منداڤت سماڠت بهارو، براماي-راماي مڽربو كأره تنترا ايندرا كايڠن.
Segerombolan tentera berkuda Semutar Putih dilihat baru tiba dan mengetuai serangan itu. 	 سڬرومبولن تنترا بركودا سموتر ڤوتيه دليهت بارو تيبا دان مڠتواءي سرڠن ايت.
Matanya setajam helang. 	 ماتڽ ستاجم هلاڠ.
Celaka. 	 چلاک.
Nirnama! Cendana melihat salah seorang yang menunggang kuda tersebut. 	 نيرنام! چندانا مليهت ساله سأورڠ يڠ منوڠڬڠ كودا ترسبوت.
Kakanda Jebat! Kasturi melihat Jebat di sisi Nirnama. 	 ككندا جبت! كستوري مليهت جبت دسيسي نيرنام.
Bersama-sama mereka adalah Alauddin dan Adiwaja. 	 برساما-سام مريک اداله علاءالدين دان اديواج.
Di belakang, segerombolan tentera berkuda Semutar Putih, merempuh barisan tentera Indera Kayangan. 	 دبلاكڠ، سڬرومبولن تنترا بركودا سموتر ڤوتيه، مرمڤوه باريسن تنترا ايندرا كايڠن.
Jagat Suci mendengus kasar. 	 جاڬت سوچي مندڠوس كاسر.
Jebat dan Alauddin terus memimpin tentera Semutar Putih menentang pasukan Indera Kayangan. 	 جبت دان علاءالدين تروس مميمڤين تنترا سموتر ڤوتيه مننتڠ ڤاسوقن ايندرا كايڠن.
Manakala Nirnama dan Adiwaja sama-sama turun di sisi Cendana dan Kasturi. 	 مانكالا نيرنام دان اديواج سام٢ تورون دسيسي چندانا دان كستوري.
Apakah engkau cedera parah? Nirnama bergerak ke arah Cendana. 	 اڤاكه اڠكاو چدرا ڤاره؟ نيرنام برڬرق كأره چندانا.
Melihat zirah Cendana rabak, membuatkan risau menyerbu jiwa. 	 مليهت زيراه چندانا رابق، ممبواتكن ريساو مڽربو جيوا.
Cendana menggeleng. 	 چندانا مڠڬيليڠ.
Hanya menyentuh permukaan. 	 هاڽ مڽنتوه ڤرموكاءن.
Tidak ada apa-apa. 	 تيدق اد اڤ٢.
Nirnama menarik nafas lega. 	 نيرنام مناريق نفس لݢا.
Dia memandang Kasturi. 	 دي ممندڠ كستوري.
Laksamana itu menggeleng, tanda dia juga tidak ada apa-apa. 	 لقسامان ايت مڠڬيليڠ، تندا دي جوݢتيدق اد اڤ٢.
Engkau pula bagaimana? Apakah ini? Cendana memerhatikan Nirnama yang tidak berbaju, dan bahagian bawah rusuknya yang kehitaman. 	 اڠكاو ڤولا باڬايمان؟ اڤاكه اين؟ چندانا ممرهاتيكن نيرنام يڠ تيدق برباجو، دان بهاڬين باوه روسوقڽ يڠ كهيتامن.
Tuha dan Puteri Gunung Ledang telah tumbang. 	 توها دان ڤوتري ڬونوڠ ليدڠ تله تومبڠ.
Usai sahaja pertempuran, kami pantas ke mari. 	 اوساي سهاج ڤرتمڤورن، كامي ڤانتس كماري.
Sempat menyaingi Kakanda Jebat yang telah bergerak terlebih dahulu. 	 سمڤت مڽاءيڠي ككندا جبت يڠ تله برڬرق ترلبيه دهولو.
Adiwaja! Jagat Suci mengepal kedua-dua penumbuk sambil menderam. 	 اديواج! جاڬت سوچي مڠڤل كدوا-دوا ڤنومبوق سمبيل مندرام.
Jagat. 	 جاڬت.
Akhirnya kita bertemu kembali. 	 اخيرڽ كيت برتمو كمبالي.
Bagaimana hidup sebagai orang cacat?  Alhamdulillah. 	 باڬايمان هيدوڤ سباڬاي اورڠ چاچت؟  الحمدلله.
Adiwaja tenang sahaja, membuatkan Jagat Suci bertambah berang. 	 اديواج تنڠ سهاج، ممبواتكن جاڬت سوچي برتمبه بيرڠ.
Nirnama mara. 	 نيرنام مارا.
Bagaikan menawarkan diri untuk bertarung dengan Jagat Suci. 	 باڬايكن مناوركن ديري اونتوق برتاروڠ دڠن جاڬت سوچي.
Engkau. 	 اڠكاو.
Jagat Suci memandang tajam lelaki berparut di hadapannya. 	 جاڬت سوچي ممندڠ تاجم للاكي برڤاروت دهادڤنڽ.
Daripada perawakan Nirnama, dan parut pada pipinya, dia menyedari sesuatu. 	 درڤد ڤراواقن نيرنام، دان ڤراوت ڤد ڤيڤيڽ، دي مڽدري سسواتو.
Engkaulah Nirnama yang sering didendangkan oleh jelata itu. 	 اڠكاوله نيرنام يڠ سريڠ ددندڠكن اوليه جلاتا ايت.
Yang mengganggu usahaku di Kerajaan Serawa, yang menumbangkan Wilayah Ujong. 	 يڠ مڠڬڠڬو اوسهاكو دكراجاءن سراوا، يڠ منومبڠكن ولايه اوجوڠ.
Nirnama mengangguk. 	 نيرنام مڠڠڬوق.
Hari ini, dengan izin Allah, aku akan menumbangkan engkau. 	 هاري اين، دڠن ايذين الله، اكو اكن منومبڠكن اڠكاو.
Bibir Nirnama mula terkumat-kamit. 	 بيبير نيرنام مولا تركومت-كاميت.
Sebentar. 	 سبنتر.
Adiwaja bergerak melepasi Nirnama. 	 اديواج برڬرق ملڤسي نيرنام.
Engkau sudah kelelahan, Nirnama. 	 اڠكاو سوده كللاهن، نيرنام.
Tambah dengan kecederaan-kecederaanmu. 	 تمبه دڠن كچدراءن-كچدراءنمو.
Jika engkau bertarung dengan Jagat, berkemungkinan engkau hanya akan tewas. 	 جک اڠكاو برتاروڠ دڠن جاڬت، بركموڠكينن اڠكاو هاڽ اكن تيواس.
Adiwaja bersuara perlahan. 	 اديواج برسوارا ڤرلاهن.
Nirnama diam. 	 نيرنام ديام.
Tidak dapat menafikan hakikat tersebut. 	 تيدق داڤت منافيكن حقيقة ترسبوت.
Tetapi guru, bukankah aku. 	 تتاڤي ڬورو، بوكنكه اكو.
Jauh di dalam hatinya, ada bisikan yang meminta Nirnama memberontak. 	 جاءوه  ددالم هاتيڽ، اد بيسيقن يڠ ممينتا نيرنام ممبرونتق.
Bayangan kuburan di Perkampungan Gapura nan terbentang luas bagai terpapar di dalam benaknya. 	 بايڠن قبورن دڤركامڤوڠن ڬاڤورا نن تربنتڠ لواس باڬاي ترڤاڤر ددالم بنقڽ.
Bara dendam yang disangka telah lama padam bagai mahu kembali membara. 	 بارا دندم يڠ دساڠک تله لاما ڤدم باڬاي ماهو كمبالي ممبارا.
Dialah yang sepatutnya berhadapan dengan Jagat Suci sekarang. 	 دياله يڠ سڤاتوتڽ برهادڤن دڠن جاڬت سوچي سكارڠ.
Dialah yang wajar menamatkan nyawa pemerintah Indera Kayangan itu. 	 دياله يڠ واجر منمتكن ڽاوا ڤمرينته ايندرا كايڠن ايت.
Astaghfirullah. 	 استغفراللّه.
Nirnama cuba menyah bisikan-bisikan tersebut. 	 نيرنام چوبا مڽه بيسيقن٢ ترسبوت.
Ada baiknya kalian cuba mengurangkan kekuatan Indera Kayangan dengan berhadapan Nujum Surya di sana. 	 اد باءيقڽ كالين چوبا مڠورڠكن كقواتن ايندرا كايڠن دڠن برهادڤن نجوم سوريا دسان.
Setiap saat dia menumbangkan lebih ramai tentera kita. 	 ستياڤ ساعت دي منومبڠكن لبيه راماي تنترا كيت.
Adiwaja menalakan pandangan ke satu arah. 	 اديواج منالاكن ڤندڠن كساتو اره.
Pada hujung arah itu, perempuan tua yang hadir bersama-sama Jagat Suci kelihatan galak menumbangkan barisan demi barisan tentera Semutar Putih. 	 ڤد هوجوڠ اره ايت، ڤرمڤوان توا يڠ حاضير برساما-سام جاڬت سوچي كليهتن ڬالق منومبڠكن باريسن دمي باريسن تنترا سموتر ڤوتيه.
Aku akan berhadapan dengan Jagat Suci di sini. 	 اكو اكن برهادڤن دڠن جاڬت سوچي دسيني.
Nirnama, Cendana dan Kasturi saling berpandangan, sebelum mengangguk setuju. 	 نيرنام، چندانا دان كستوري ساليڠ بر ڤندڠن، سبلوم مڠڠڬوق ستوجو.
Mereka berdua perlahan-lahan beransur. 	 مريک بردوا ڤرلاهن-لاهن برانسور.
Hati-hati guru. 	 هاتي٢ ڬورو.
Setelah nujum itu ditewaskan, aku akan segera kembali ke mari membantumu. 	 ستله نجوم ايت دتيواسكن، اكو اكن سڬرا كمبالي كماري ممبنتومو.
Adiwaja mengangguk. 	 اديواج مڠڠڬوق.
Allah bersamaku. 	 الله برسامکو.
Jagat Suci ketawa berdekah-dekah. 	 جاڬت سوچي كتاوا بردكه-دكه.
Berhadapan dengan engkau, si kudung yang buta? Apakah engkau lupa bagaimana aku merentap semua itu darimu?  Hari ini akan berbeza. 	 برهادڤن دڠن اڠكاو، سي كودوڠ يڠ بوتا؟ اڤاكه اڠكاو لوڤا باڬايمان اكو مرنتڤ سموا ايت دريمو؟  هاري اين اكن بربيذا.
Kalian tidak akan dapat menumbangkan aku. 	 كالين تيدق اكن داڤت منومبڠكن اكو.
Kalian hanya manusia biasa!  Jagat Suci mendepangkan kedua-dua belah tangan. 	 كالين هاڽ ماءنسي بياسا!  جاڬت سوچي مندڤڠكن كدوا-دوا بله تاڠن.
Engkau juga hanya manusia biasa, Jagat! Adiwaja mengacukan keris ke arah pemerintah Indera Kayangan itu. 	 اڠكاو جوݢ هاڽ ماءنسي بياسا، جاڬت! اديواج مڠاچوكن كريس كأره ڤمرينته ايندرا كايڠن ايت.
Mereka berdua berada di tengah-tengah belantara. 	 مريک بردوا براد دتڠه-تڠه بلنتارا.
Tidak jauh dari belantara ini, peperangan besar sedang berlaku antara tentera Kerajaan-Kerajaan Semenanjung dan Kerajaan Indera Kayangan. 	 تيدق جاءوه  دري بلنتارا اين، ڤڤرڠن بسر سدڠ برلاكو انتارا تنترا كراجاءن٢ سمننجوڠ دان كراجاءن ايندرا كايڠن.
Semutar Putih, Gangga Negara dan Sekebun Serendah membentuk gabungan bagi mengekang usaha Indera Kayangan yang mahu menguasai seluruh Tanah Semenanjung. 	 سموتر ڤوتيه، ڬڠݢ نڬارا دان سكبون سرنده ممبنتوق ڬابوڠن باڬي مڠكڠ اوسها ايندرا كايڠن يڠ ماهو مڠواساءي سلوروه تانه سمننجوڠ.
Kalian fikir dengan membawa aku jauh dari tenteraku, aku tidak berani mengekori kalian? Hari ini aku berazam kalian wajar dihapuskan. 	 كالين فيكير دڠن ممباوا اكو جاءوه دري تنتراكو، اكو تيدق براني مڠيكوري كالين؟ هاري اين اكو برعزم كالين واجر دهاڤوسكن.
Sudah banyak kali kalian menjadi makar dalam usahaku membawa kemakmuran buat seluruh Semenanjung! Pandangan Jagat Suci dilayarkan ke satu arah. 	 سوده باڽق كالي كالين منجادي ماكر دالم اوسهاكو ممباوا كمعمورن بوات سلوروه سمننجوڠ! ڤندڠن جاڬت سوچي دلايركن كساتو اره.
Di situ berdiri Sultan Mansur. 	 دسيتو برديري سلطان منصور.
Juga sedang mengalunkan kerisnya di hadapan wajah, tanda bersiaga untuk menyerang pada bila-bila masa. 	 جوݢ سدڠ مڠالونكن كريسڽ دهادڤن واجه، تندا برسياݢ اونتوق مڽرڠ ڤد بيلا٢ ماس.
Mereka berdua telah menyerbu barisan tentera Indera Kayangan dengan garang dan terus menyerang Jagat Suci, tetapi kemudian melarikan diri ke belantara ini. 	 مريک بردوا تله مڽربو باريسن تنترا ايندرا كايڠن دڠن ڬارڠ دان تروس مڽرڠ جاڬت سوچي، تتاڤي كمودين ملاريكن ديري كبلنتارا اين.
Jagat Suci mengejar mereka hingga ke mari. 	 جاڬت سوچي مڠجر مريک هيڠݢ كماري.
Engkau asalnya pemimpin yang kami hormati. 	 اڠكاو اصلڽ ڤميمڤين يڠ كامي حرمتي.
Tetapi setiap pemimpin sampai masa perlu pergi. 	 تتاڤي ستياڤ ڤميمڤين سمڤاي ماس ڤرلو ڤرڬي.
Percayakan pewarisnya dengan baik. 	 ڤرچاياكن ڤواريثڽ دڠن باءيق.
Bukannya berterusan mahu mengawal segala. 	 بوكنڽ برتروسن ماهو مڠاول سڬالا.
Engkau bukan sahaja berbuat demikian terhadap pemerintahan Indera Kayangan, engkau mahu melakukan hal yang sama kepada Tanah Semenanjung. 	 اڠكاو بوكن سهاج بربوات دمکين ترهادڤ ڤمرينتهن ايندرا كايڠن، اڠكاو ماهو ملاكوكن حال يڠ سام كڤد تانه سمننجوڠ.
Giliran engkau menjadi ketua kami, membuatkan engkau gila kuasa! Sultan Mansur membentak. 	 ڬيليرن اڠكاو منجادي كتوا كامي، ممبواتكن اڠكاو ڬيلا كواس! سلطان منصور ممبنتق.
Kerana mataku telah terbuka akan ruang dan peluang untuk tanah yang mulia ini. 	 كران ماتكو تله تربوک اكن رواڠ دان ڤلواڠ اونتوق تانه يڠ موليا اين.
Aku hanya mahukan yang terbaik buat tanah air ini. 	 اكو هاڽ ماهوكن يڠ ترباءيق بوات تانه اءير اين.
Mata Jagat Suci menjegil. 	 مات جاڬت سوچي منجڬيل.
Adiwaja menggeleng. 	 اديواج مڠڬيليڠ.
Yang terbaik itu boleh dicapai oleh orang selepasmu, Jagat. 	 يڠ ترباءيق ايت بوليه دچاڤاي اوليه اورڠ سلڤسمو، جاڬت.
Tetapi engkau tamakkan kemasyhuran. 	 تتاڤي اڠكاو طمعكن كمشهورن.
Sanjungan orang semasa pemerintahanmu membuatkan engkau fikir engkau sahaja yang layak memimpin. 	 سانجوڠن اورڠ سماس ڤمرينتهنمو ممبواتكن اڠكاو فيكير اڠكاو سهاج يڠ لايق مميمڤين.
Maka, apabila tiba saatnya engkau perlu ditukar, engkau enggan. 	 مک، اڤابيلا تيبا ساعتڽ اڠكاو ڤرلو دتوكر، اڠكاو اڠڬن.
Bahkan, apabila usiamu sudah di penghujung, engkau tetap tidak mahu menyerahkan takhta. 	 بهكن، اڤابيلا اوسيامو سوده دڤڠهوجوڠ، اڠكاو تتڤ تيدق ماهو مڽرهكن تختا.
Itu ketika aku tidak berkeupayaan. 	 ايت كتيک اكو تيدق بركأوڤاياءن.
Sekarang aku sudah dikurniakan kesaktian dari kayangan. 	 سكارڠ اكو سوده دكورنياكن كسقتين دري كايڠن.
Lihat! Jagat Suci menepuk-nepuk dadanya. 	 ليهت! جاڬت سوچي منڤوق-نڤوق داداڽ.
Dia yang bertubuh tegap walau tidaklah terlalu sasa, tinggi, muda rupawan, dengan rambut panjang halus berwarna putih melepasi bahu. 	 دي يڠ برتوبوه تڬڤ والاو تيدكله ترلالو ساس، تيڠڬي، مودا روڤاون، دڠن رمبوت ڤنجڠ هالوس برورنا ڤوتيه ملڤسي باهو.
Aku bukan lagi orang tua lemah seperti sebelum ini. 	 اكو بوكن لاڬي اورڠ توا لمه سڤرتي سبلوم اين.
Dia ketawa. 	 دي كتاوا.
Ya, itulah bukti betapa engkau telah tersesat, Jagat. 	 يا، ايتله بوقتي بتاڤ اڠكاو تله ترسست، جاڬت.
Begitu sekali engkau tidak mahu menyerahkan kuasa, mempercayai bahawa orang lain boleh memimpin, sehingga engkau tergamak mengamalkan sihir! Sultan Mansur meludah ke tanah. 	 بڬيتو سكالي اڠكاو تيدق ماهو مڽرهكن كواس، ممڤرچاياءي بهاوا اورڠ لاءين بوليه مميمڤين، سهيڠݢ اڠكاو ترڬامق مڠعمالكن سيحير! سلطان منصور ملوده كتانه.
Ini juga satu usaha. 	 اين جوݢ ساتو اوسها.
Hanya di tanganku, Tanah Semenanjung makmur dan terus menjadi tanah yang diberkati. 	 هاڽ دتاڠنكو، تانه سمننجوڠ معمور دان تروس منجادي تانه يڠ دبركتي.
Selama ini, akulah yang memacu Tanah Semenanjung hingga tahapnya hari ini!  Ya, sehingga engkau menjadi gila kuasa dan mahu menundukkan semua di bawah telunjuk engkau. 	 سلاما اين، اكوله يڠ مماچو تانه سمننجوڠ هيڠݢ تاهڤڽ هاري اين! يا، سهيڠݢ اڠكاو منجادي ڬيلا كواس دان ماهو منوندوقكن سموا دباوه تلونجوق اڠكاو.
Kesatuan antara Kerajaan-Kerajaan Semenanjung berdiri di atas kepercayaan sesama kita. 	 كساتوان انتارا كراجاءن٢ سمننجوڠ برديري دأتس كڤرچاياءن سسام كيت.
Setiap pemerintah kerajaan akan diberi peluang menjadi Yang Di-Pertuan Agong bagi Tanah Semenanjung selama sedekad. 	 ستياڤ ڤمرينته كراجاءن اكن دبري ڤلواڠ منجادي يڠ د-ڤرتوان اڬوڠ باڬي تانه سمننجوڠ سلاما سديكد.
Kemudian akan ditukar, bergilir dengan kerajaan yang lain. 	 كمودين اكن دتوكر، برڬيلير دڠن كراجاءن يڠ لاءين.
Bersama-sama kita bangunkan tanah ini. 	 برساما-سام كيت باڠونكن تانه اين.
Tetapi engkau tidak mahu bersatu. 	 تتاڤي اڠكاو تيدق ماهو برساتو.
Engkau mahu kami semua tunduk kepada telunjukmu! Sultan Mansur meninggikan suara. 	 اڠكاو ماهو كامي سموا توندوق كڤد تلونجوقمو! سلطان منصور منيڠڬيكن سوارا.
Jagat Suci mendengus. 	 جاڬت سوچي مندڠوس.
Kalian hanya tidak mahu menerima bahawa kepimpinanku adalah apa yang terbaik untuk tanah ini. 	 كالين هاڽ تيدق ماهو منريما بهاوا كڤيمڤيننكو اداله اڤ يڠ ترباءيق اونتوق تانه اين.
Kalian hakikatnya ialah penghalang bagi kemajuan Tanah Semenanjung. 	 كالين حقيقتڽ اياله ڤڠهالڠ باڬي كماجوان تانه سمننجوڠ.
Terutama engkau, Sultan Mansur. 	 تراوتام اڠكاو، سلطان منصور.
Engkau yang membuatkan Sekebun Serendah dan Gangga Negara bertindak membelakangi aku. 	 اڠكاو يڠ ممبواتكن سكبون سرنده دان ڬڠݢ نڬارا برتيندق ممبلاكڠي اكو.
Padahal mereka telah bersetuju untuk bersatu denganku!  Sultan Mansur menggeleng. 	 ڤدحال مريک تله برستوجو اونتوق برساتو دڠنكو!  سلطان منصور مڠڬيليڠ.
Mereka bukan bersetuju denganmu kerana hormat. 	 مريک بوكن برستوجو دڠنمو كران حرمت.
Mereka bersetuju kerana takut. 	 مريک برستوجو كران تاكوت.
Aku hanya membuka mata mereka. 	 اكو هاڽ ممبوک مات مريک.
Kami tidak gentar. 	 كامي تيدق ڬنتر.
Kami hanya takut kepada Allah!  Jika Allah yang kalian percaya itu wujud, aku sudah pasti tidak akan mendapat kebolehan seperti hari ini. 	 كامي هاڽ تاكوت كڤد الله!  جک الله يڠ كالين ڤرچاي ايت وجود، اكو سوده ڤستي تيدق اكن منداڤت كبوليهن سڤرتي هاري اين.
Jagat Suci tersengih sambil mendepakan tangan. 	 جاڬت سوچي ترسڠيه سمبيل مندڤاكن تاڠن.
Jelas, angkuh dan bongkak sekali. 	 جلس، اڠكوه دان بوڠكق سكالي.
Ayuh, kita tamatkan pertarungan ini. 	 ايوه، كيت تمتكن ڤرتاروڠن اين.
Bagus juga sebenarnya kalian bergabung dan berhadapan dengan tenteraku serentak. 	 باڬوس جوݢ سبنرڽ كالين برڬابوڠ دان برهادڤن دڠن تنتراكو سرنتق.
Bolehlah seluruh kerajaan lain bersama kerajaan kalian terhapus dalam satu masa sahaja. 	 بوليهله سلوروه كراجاءن لاءين برسام كراجاءن كالين ترهاڤوس دالم ساتو ماس سهاج.
Jangan angkuh, Jagat. 	 جاڠن اڠكوه، جاڬت.
Bilangan kami jauh lebih banyak berbanding Indera Kayangan! Adiwaja bersuara. 	 بيلڠن كامي جاءوه لبيه باڽق بربنديڠ ايندرا كايڠن! اديواج برسوارا.
Jagat Suci ketawa. 	 جاڬت سوچي كتاوا.
Ya. 	 يا.
Sebab itu aku mahu tamatkan pertarungan kita seberapa cepat. 	 سبب ايت اكو ماهو تمتكن ڤرتاروڠن كيت سبراڤ چڤت.
Apabila aku kembali dan mempamerkan kesaktianku di atas mayat kalian berdua, aku amat yakin kerajaan-kerajaan lain akan tunduk. 	 اڤابيلا اكو كمبالي دان ممڤاميركن كسقتينكو دأتس ميت كالين بردوا، اكو امت يقين كراجاءن٢ لاءين اكن توندوق.
Tawanya surut sebelum pandangan Jagat Suci bertukar tajam. 	 تاواڽ سوروت سبلوم ڤندڠن جاڬت سوچي برتوكر تاجم.
Ayuh!  Jagat Suci memecut ke arah Sultan Mansur. 	 ايوه!  جاڬت سوچي ممچوت كأره سلطان منصور.
Adiwaja pantas memintas. 	 اديواج ڤانتس ممينتس.
Bahu Jagat Suci sempat dicapainya. 	 باهو جاڬت سوچي سمڤت دچاڤايڽ.
Pantas pemerintah Indera Kayangan itu berpaling dan melancarkan tumbukan deras ke rusuk Adiwaja. 	 ڤانتس ڤمرينته ايندرا كايڠن ايت برڤاليڠ دان ملنچركن تومبوقن درس كروسوق اديواج.
Tumbukan itu penuh kuasa, sehingga angin berderu-deru turut menampar tubuh Adiwaja, mengakibatkan dia terseret beberapa depa sambil memuntahkan darah. 	 تومبوقن ايت ڤنوه كواس، سهيڠݢ اڠين بردرو-درو توروت منمڤر توبوه اديواج، مڠعاقبتكن دي ترسيريت ببراڤ دڤا سمبيل ممونتهكن داره.
Sultan Mansur meluru ke arah Jagat Suci dan menusuk kerisnya ke belakang lelaki itu. 	 سلطان منصور ملورو كأره جاڬت سوچي دان منوسوق كريسڽ كبلاكڠ للاكي ايت.
Tetapi keris itu hanya mengoyakkan pakaian Jagat Suci, tidak menembusi kulitnya. 	 تتاڤي كريس ايت هاڽ مڠويقكن ڤاكاين  جاڬت سوچي، تيدق منمبوسي كوليتڽ.
Pemerintah Indera Kayangan itu ketawa. 	 ڤمرينته ايندرا كايڠن ايت كتاوا.
Seraya berpaling, dia terus mencengkam leher Sultan Mansur. 	 سرايا برڤاليڠ، دي تروس منچڠكم ليهير سلطان منصور.
Engkau yang pertama sekali akan mampus!  Jagat Suci mengepal tangan kanan, membuatkan Sultan Mansur tercekik. 	 اڠكاو يڠ ڤرتام سكالي اكن ممڤوس!  جاڬت سوچي مڠڤل تاڠن كانن، ممبواتكن سلطان منصور ترچكيق.
Tetapi Adiwaja muncul dan menyepak tangan tersebut. 	 تتاڤي اديواج مونچول دان مڽڤق تاڠن ترسبوت.
Cengkaman Jagat Suci terlepas. 	 چڠكمن جاڬت سوچي ترلڤس.
Sultan Mansur jatuh ke bumi dan terbatuk-batuk sambil memegang leher. 	 سلطان منصور جاتوه كبومي دان ترباتوق-باتوق سمبيل ممڬڠ ليهير.
Adapun Adiwaja, dia terus berputar di atas udara dan melancarkan tendangan ke dada Jagat Suci. 	 ادڤون اديواج، دي تروس برڤوتر دأتس اودارا دان ملنچركن تندڠن كدادا جاڬت سوچي.
Tendangan itu turut menghasilkan kesan yang sama seperti tumbukan Jagat Suci tadi. 	 تندڠن ايت توروت مڠحاصيلكن كسن يڠ سام سڤرتي تومبوقن جاڬت سوچي تادي.
Angin berderu mengiringi, ditambah dengan kekuatan serangan yang sememangnya tinggi, Jagat Suci terundur beberapa depa dengan kaki terseret di atas tanah. 	 اڠين بردرو مڠيريڠي، دتمبه دڠن كقواتن سرڠن يڠ سميمڠڽ تيڠڬي، جاڬت سوچي تراوندور ببراڤ دڤا دڠن كاكي ترسيريت دأتس تانه.
Matanya membesar, tetapi kemudian bibirnya meleretkan senyuman. 	 ماتڽ ممبسر، تتاڤي كمودين بيبيرڽ ملريتكن سڽومن.
Tidak sangka engkau sudi belajar daripada aku, ya. 	 تيدق سڠک اڠكاو سودي بلاجر درڤد اكو، يا.
Jagat Suci menyapu dada. 	 جاڬت سوچي مڽاڤو دادا.
Jelas, dia tidak tercedera. 	 جلس، دي تيدق ترچدرا.
Adiwaja sudah mendarat dan terus bersiaga. 	 اديواج سوده مندارت دان تروس برسياݢ.
Silat Tanpa Nama. 	 سيلت تنڤا نام.
Mengabaikan segala jenis gaya yang berbeza dalam medan persilatan. 	 مڠابايكن سڬالا جنيس ڬاي يڠ بربيذا دالم ميدن ڤرسيلتن.
Kembali kepada asal. 	 كمبالي كڤد اصل.
Seni menyerang dan bertahan. 	 سني مڽرڠ دان برتاهن.
Kembali bersatu dengan alam. 	 كمبالي برساتو دڠن عالم.
Kembali bersatu dengan tubuh. 	 كمبالي برساتو دڠن توبوه.
Mengeluarkan kekuatan manusia hingga ke batasan kemampuan tubuh. 	 مڠلواركن كقواتن ماءنسي هيڠݢ كباتسن كممڤوان توبوه.
Senyuman Jagat Suci melebar. 	 سڽومن جاڬت سوچي مليبر.
Dialah yang mencipta silat tersebut dan memang terkenal akannya ketika dia pada penghujung kemudaannya. 	 دياله يڠ منچيڤتا سيلت ترسبوت دان ميمڠ تركنل اكنڽ كتيک دي ڤد ڤڠهوجوڠ كموداءنڽ.
Dia tidak pernah mengajarkan silat itu kepada sesiapa. 	 دي تيدق ڤرنه مڠاجركن سيلت ايت كڤد سسياڤا.
Ramai yang telah cuba menirunya, namun tidak berjaya. 	 راماي يڠ تله چوبا منيروڽ، نامون تيدق برجاي.
Bagaimana engkau dapat mempelajarinya?  Aku memahami intipatinya. 	 باڬايمان اڠكاو داڤت ممڤلاجريڽ؟  اكو ممهمي اينتي ڤاتيڽ.
Maka, aku kembali kepada asal silat itu sendiri. 	 مک، اكو كمبالي كڤد اصل سيلت ايت سنديري.
Namun, bukan bagai yang engkau sebutkan. 	 نامون، بوكن باڬاي يڠ اڠكاو سبوتكن.
Silat yang aku faham adalah Seni Latih Taqwa. 	 سيلت يڠ اكو فهم اداله سني لاتيه تقوى.
Kekuatan diri yang muncul hasil keinginan untuk bertubuh sihat dan perkasa, bagi menjadikan diri hamba-Nya yang lebih cergas, mampu beribadah, dan layak sebagai khalifah-Nya. 	 كقواتن ديري يڠ مونچول حاصيل كإيڠينن اونتوق برتوبوه صيحت دان ڤركاس، باڬي منجاديكن ديري همباڽ يڠ لبيه چرڬس، ممڤو برعباده، دان لايق سباڬاي خليفهڽ.
Jagat Suci ketawa dan menggeleng. 	 جاڬت سوچي كتاوا دان مڠڬيليڠ.
Seni Latih Taqwa? Merepek. 	 سني لاتيه تقوى؟ مرڤيک.
Silat adalah seni pembunuh yang ampuh. 	 سيلت اداله سني ڤمبونوه يڠ امڤوه.
Kita memperkasakan diri dengannya untuk menjadi yang terhebat di atas muka bumi!  Maka di situ kita berbeza, Jagat. 	 كيت ممڤركاسكن ديري دڠنڽ اونتوق منجادي يڠ ترهيبت دأتس موک بومي!  مک دسيتو كيت بربيذا، جاڬت.
Adiwaja memandang ke arah Sultan Mansur. 	 اديواج ممندڠ كأره سلطان منصور.
Matanya mengenyit menghantar isyarat. 	 ماتڽ مڠڽيت مڠهنتراشارت.
Sultan Mansur berlari ke belantara yang lebih dalam. 	 سلطان منصور برلاري كبلنتارا يڠ لبيه دالم.
Kalian tidak boleh mengalahkan aku, maka bercadang hendak menyelamatkan diri?  Jagat Suci tidak mahu membenarkan itu berlaku. 	 كالين تيدق بوليه مڠالهكن اكو، مک برچادڠ هندق مڽلامتكن ديري؟  جاڬت سوچي تيدق ماهو ممبنركن ايت برلاكو.
Dia memecut pantas. 	 دي ممچوت ڤانتس.
Hampir sahaja Adiwaja terlepas pemerintah Indera Kayangan tersebut. 	 همڤير سهاج اديواج ترلڤس ڤمرينته ايندرا كايڠن ترسبوت.
Namun, apabila Jagat Suci melepasi Adiwaja, Laksamana Utama Semutar Putih itu sempat menerpa ke arahnya. 	 نامون، اڤابيلا جاڬت سوچي ملڤسي اديواج، لقسامان اوتام سموتر ڤوتيه ايت سمڤت منرڤا كأرهڽ.
Kedua-duanya bergulingan di atas tanah. 	 كدوا-دواڽ برڬوليڠن دأتس تانه.
Hendak berapa kali baru engkau faham, bahawa engkau tidak akan dapat menewaskan aku! Jagat Suci berada di atas Adiwaja. 	 هندق براڤ كالي بارو اڠكاو فهم، بهاوا اڠكاو تيدق اكن داڤت منيواسكن اكو! جاڬت سوچي براد دأتس اديواج.
Dia mendepangkan tangan, bagai menjemput Adiwaja menyerangnya. 	 دي مندڤڠكن تاڠن، باڬاي منجمڤوت اديواج مڽرڠڽ.
Adiwaja mengambil peluang ini dengan menujah kerisnya ke wajah Jagat Suci. 	 اديواج مڠمبيل ڤلواڠ اين دڠن منواجه كريسڽ كواجه جاڬت سوچي.
Lebih tepat, ke mata kanan pemerintah Indera Kayangan tersebut. 	 لبيه تڤت، كمات كانن ڤمرينته ايندرا كايڠن ترسبوت.
Tanpa disangka-sangka, Jagat Suci menundukkan kepala dan melawan tujahan itu dengan matanya. 	 تنڤا دسڠکا-سڠک، جاڬت سوچي منوندوقكن كڤالا دان ملاوان تواجهن ايت دڠن ماتڽ.
Keris pada tangan Adiwaja bergegar hebat. 	 كريس ڤد تاڠن اديواج برڬڬر هيبت.
Bilahnya betul-betul menyentuh mata Jagat Suci, tetapi tidak dapat menembusi pancaindera tersebut. 	 بيلهڽ بتول٢ مڽنتوه مات جاڬت سوچي، تتاڤي تيدق داڤت منمبوسي ڤنچاإيندرا ترسبوت.
Jagat Suci ketawa besar. 	 جاڬت سوچي كتاوا بسر.
Puas hati?  Adiwaja tidak mengalah. 	 ڤواس هاتي؟  اديواج تيدق مڠاله.
Dia mencuba lagi. 	 دي منچوبا لاڬي.
Berkali-kali dia menusuk mata Jagat Suci sepenuh tenaga. 	 بركالي-كالي دي منوسوک مات جاڬت سوچي سڤنوه تناݢ.
Tetap tidak berjaya. 	 تتڤ تيدق برجاي.
Pada kali seterusnya, dahi Jagat Suci pula bertembung dengan kerisnya. 	 ڤد كالي ستروسڽ، داهي جاڬت سوچي ڤولا برتمبوڠ دڠن كريسڽ.
Keris Adiwaja terus pecah berderai bagaikan kaca. 	 كريس اديواج تروس ڤچه بردراي باڬايكن كاچ.
Tersentak Adiwaja. 	 ترسنتق اديواج.
Terus Jagat Suci mencapai kepala Adiwaja. 	 تروس جاڬت سوچي منچاڤاي كڤالا اديواج.
Mata dibalas mata!  Tanpa menanti, Jagat Suci terus mencungkil kedua-dua mata Adiwaja. 	 مات دبالس مات!  تنڤا مننتي، جاڬت سوچي تروس منچوڠكيل كدوا-دوا مات اديواج.
Laksamana Utama Semutar Putih itu menjerit penuh kesakitan. 	 لقسامان اوتام سموتر ڤوتيه ايت منجريت ڤنوه كساكيتن.
Darah mula mengalir dari dua lubang matanya itu. 	 داره مولا مڠالير دري دوا لوبڠ ماتڽ ايت.
Engkau mahu menjadi perwira yang menyelamatkan sultannya, tetapi ini hanya pengorbanan yang sia-sia, Adiwaja. 	 اڠكاو ماهو منجادي ڤرويرا يڠ مڽلامتكن سلطانڽ، تتاڤي اين هاڽ ڤڠوربانن يڠ سيا٢، اديواج.
Aku akan dapat mengejarnya sebentar lagi. 	 اكو اكن داڤت مڠجرڽ سبنتر لاڬي.
Jagat Suci ketawa. 	 جاڬت سوچي كتاوا.
Jangan risau. 	 جاڠن ريساو.
Engkau tidak akan kubunuh. 	 اڠكاو تيدق اكن كوبونوه.
Engkau akan aku biarkan hidup. 	 اڠكاو اكن اكو بياركن هيدوڤ.
Tetapi melarat dengan kekurangan penuh derita!  Dua belah tangan Jagat Suci mendapati kedua-dua tangan Adiwaja. 	 تتاڤي ملارت دڠن ككوراڠن ڤنوه دريتا!  دوا بله تاڠن جاڬت سوچي منداڤتي كدوا-دوا تاڠن اديواج.
Senyumannya melebar. 	 سڽومنڽ مليبر.
Engkau akan bertemu dengan Tuhanmu dalam keadaan buta dan kudung!  Kedua-dua belah tangan Adiwaja direntapnya sekuat hati, sehingga tercabut. 	 اڠكاو اكن برتمو دڠن توهانمو دالم كأداءن بوتا دان كودوڠ!  كدوا-دوا بله تاڠن اديواج درنتڤڽ سقوات هاتي، سهيڠݢ ترچابوت.
Adiwaja menjerit lebih kuat. 	 اديواج منجريت لبيه قوات.
Tulang Adiwaja patah. 	 تولڠ اديواج ڤاته.
Dari bawah bahu, lengannya koyak dan tertanggal. 	 دري باوه باهو، لڠنڽ كويق دان ترتڠݢل.
Darah memancut-mancut. 	 داره ممنچوت-منچوت.
Nafas Adiwaja turun naik. 	 نفس اديواج تورون ناءيق.
Wajahnya dibasahi keringat bagaikan dia baru mendaki gunung yang tinggi. 	 واجهڽ دباسهي كريڠت باڬايكن دي بارو منداكي ڬونوڠ يڠ تيڠڬي.
Jagat Suci mencampakkan kedua-dua anggota tubuh itu jauh ke dalam belantara. 	 جاڬت سوچي منچامڤقكن كدوا-دوا اڠڬوتا توبوه ايت جاءوه كدالم بلنتارا.
Mungkin jasa terakhirmu ialah memberi makan haiwan di belantara ini! Jagat Suci bangkit. 	 موڠكين جاس تراخيرمو اياله ممبري ماكن حيوان دبلنتارا اين! جاڬت سوچي بڠكيت.
Sekuat hati, dia menendang Adiwaja. 	 سقوات هاتي، دي منندڠ اديواج.
Terpelanting tubuh Laksamana Utama Semutar Putih itu beberapa depa, sebelum terseret beberapa depa lagi. 	 ترڤلنتيڠ توبوه لقسامان اوتام سموتر ڤوتيه ايت ببراڤ دڤا، سبلوم ترسريت ببراڤ دڤا لاڬي.
Adiwaja memuntahkan darah. 	 اديواج ممونتهكن داره.
Jagat Suci ketawa dan terus membuka langkah. 	 جاڬت سوچي كتاوا دان تروس ممبوک لڠكه.
Dia melihat Sultan Mansur terjeda. 	 دي مليهت سلطان منصور ترجدا.
Dia berada beberapa depa di hadapan Adiwaja. 	 دي براد ببراڤ دڤا دهادڤن اديواج.
Mengapa engkau tidak terus menghilangkan diri? Apakah engkau tahu bahawa engkau tidak akan dapat mengubah nasibmu? Jagat Suci meninggikan suara. 	 مڠاڤ اڠكاو تيدق تروس مڠهيلڠكن ديري؟ اڤاكه اڠكاو تاهو بهاوا اڠكاو تيدق اكن داڤت مڠوبه نصيبمو؟ جاڬت سوچي منيڠڬيكن سوارا.
Senyumannya lebar. 	 سڽومنڽ ليبر.
Sultan Mansur dilihat berwajah serba tidak kena, seperti katak ditimpa kemarau. 	 سلطان منصور دليهت برواجه سربا تيدق كنا، سڤرتي كاتق دتيمڤا كماراو.
Sesekali memandang Adiwaja, sesekali memandang Jagat Suci. 	 سسكالي ممندڠ اديواج، سسكالي ممندڠ جاڬت سوچي.
Jangan risau, Sultan Mansur. 	 جاڠن ريساو، سلطان منصور.
Engkau tidak akan aku seksa sedemikian rupa. 	 اڠكاو تيدق اكن اكو سيقسا سدميكين روڤا.
Engkau akan aku bunuh serta-merta. 	 اڠكاو اكن اكو بونوه سرتا-مرتا.
Kemudian mayatmu akan kujulang tinggi, melemahkan semangat sekalian tentera kesatuan Kerajaan-Kerajaan Semenanjung. 	 كمودين مايتمو اكن كوجولڠ تيڠڬي، ملمهكن سماڠت سكالين تنترا كساتوان كراجاءن٢ سمننجوڠ.
Jagat Suci melangkah ke arah Sultan Mansur. 	 جاڬت سوچي ملڠكه كأره سلطان منصور.
Sultan Mansur bagai terkaku. 	 سلطان منصور باڬاي تركاكو.
Tidak berganjak. 	 تيدق برڬنجق.
Setelah beberapa langkah, tiba-tiba, tanah yang dipijak Jagat Suci merekah. 	 ستله ببراڤ لڠكه، تيبا٢، تانه يڠ دڤيجق جاڬت سوچي مركه.
Belum sempat berbuat apa-apa, dia terjerumus ke dalam sebuah lubang besar lagi dalam. 	 بلوم سمڤت بربوات اڤ٢، دي ترجروموس كدالم سبواه لوبڠ بسر لاڬي دالم.
Di dasar lubang tersebut, Jagat Suci dapat melihat dirinya sedang berdiri di atas sebuah kotak besi sederhana besar berbentuk segi empat, dan di sekelilingnya, pagar dengan lubang berpetak-petak. 	 دداسر لوبڠ ترسبوت، جاڬت سوچي داڤت مليهت ديريڽ سدڠ برديري دأتس سبواه كوتق بسي سدرهان بسر بربنتوق سڬي امڤت، دان دسكليليڠڽ، ڤاڬر دڠن لوبڠ برڤيتق-ڤيتق.
Dia mendongak. 	 دي مندوڠاق.
Muslihat apakah ini?  Jagat Suci berusaha melompat naik. 	 مصليحة اڤاكه اين؟  جاڬت سوچي براوسها ملومڤت ناءيق.
Segera kakinya diletakkan di atas salah satu pagar tersebut. 	 سڬرا كاكيڽ دلتقكن دأتس ساله ساتو ڤاڬر ترسبوت.
Sekarang, tuanku! Adiwaja menjerit, mengenepikan segala nyeri yang menjalar. 	 سكارڠ، توانكو! اديواج منجريت، مڠنيڤيكن سڬالا ڽري يڠ منجالار.
Sultan Mansur memutuskan beberapa tali yang tersembunyi di sebalik pokok berhampiran tempat dia berdiri. 	 سلطان منصور مموتوسكن ببراڤ تالي يڠ ترسمبوڽي دسباليق ڤوكوق برهمڤيرن تمڤت دي برديري.
Sebuah penutup besi yang jelas amat berat, menjunam dari atas. 	 سبواه ڤنوتوڤ بسي يڠ جلس امت برت، منجونم دري اتس.
Jagat Suci segera mendepakan kaki dan menahan penutup besi itu daripada jatuh dengan sempurna. 	 جاڬت سوچي سڬرا مندڤاكن كاكي دان مناهن ڤنوتوڤ بسي ايت درڤد جاتوه دڠن سمڤورنا.
Namun, penutup besi itu terlalu berat. 	 نامون، ڤنوتوڤ بسي ايت ترلالو برت.
Hatta untuk dirinya. 	 حتى اونتوق ديريڽ.
Apakah ini?  Sultan Mansur berdiri di tebing lubang tersebut. 	 اڤاكه اين؟  سلطان منصور برديري دتبيڠ لوبڠ ترسبوت.
Adiwaja pula menggagahkan diri mengengsot ke tebing yang sama. 	 اديواج ڤولا مڠڬاڬهكن ديري مڠيسوت كتبيڠ يڠ سام.
Walau tidak lagi dapat melihat, wajah Adiwaja ditala ke bawah. 	 والاو تيدق لاڬي داڤت مليهت، واجه اديواج دتالاا كباوه.
Sultan Mansur sedang menatap atas penutup besi tersebut. 	 سلطان منصور سدڠ مناتڤ اتس ڤنوتوڤ بسي ترسبوت.
Jagat Suci masih berusaha untuk penutup besi itu tidak betul-betul jatuh dan memenjarakannya. 	 جاڬت سوچي ماسيه براوسها اونتوق ڤنوتوڤ بسي ايت تيدق بتول٢ جاتوه دان ممنجاراكنڽ.
Itulah penjaramu, Jagat. 	 ايتله ڤنجارامو، جاڬت.
Besi berketebalan dua hasta dari segenap arah. 	 بسي بركتبالن دوا هستا دري سڬنڤ اره.
Walau apa pun kesaktianmu, engkau tidak akan mampu terlepas dari penjara itu. 	 والاو اڤ ڤون كسقتينمو، اڠكاو تيدق اكن ممڤو ترلڤس دري ڤنجارا ايت.
Tambah pula, engkau bukanlah sakti. 	 تمبه ڤولا، اڠكاو بوكنله سقتي.
Engkau hakikatnya pengamal sihir yang mendapatkan bantuan jin!  Apa engkau fikir aku tidak akan mampu melepaskan diri? Akan ada jin yang mampu membawa aku dari satu tempat ke satu tempat dalam sekelip mata sahaja!  Sekarang engkau tidak bersama jin itu, bukan? Sultan Mansur melaung. 	 اڠكاو حقيقتڽ ڤڠعمال سيحير يڠ منداڤتكن بنتوان جين!  اڤ اڠكاو فيكير اكو تيدق اكن ممڤو ملڤسكن ديري؟ اكن اد جين يڠ ممڤو ممباوا اكو دري ساتو تمڤت كساتو تمڤت دالم سكليڤ مات سهاج!  سكارڠ اڠكاو تيدق برسام جين ايت، بوكن؟ سلطان منصور ملاوڠ.
Jagat Suci terdiam. 	 جاڬت سوچي ترديام.
Kami mengetahui kerana kami mengkaji kekuatan engkau terlebih dahulu, Jagat!  Adiwaja terbatuk-batuk, memuntahkan darah. 	 كامي مڠتاهوءي كران كامي مڠكاجي كقواتن اڠكاو ترلبيه دهولو، جاڬت!  اديواج ترباتوق-باتوق، ممونتهكن داره.
Sultan Mansur membantu Adiwaja untuk bangkit kembali. 	 سلطان منصور ممبنتو اديواج اونتوق بڠكيت كمبالي.
Setiap pertunjukan engkau dalam mempamerkan kesaktianmu, menyakinkan orang ramai agar tunduk kepadamu, kami perhatikan dan ambil perhatian. 	 ستياڤ ڤرتونجوقن اڠكاو دالم ممڤاميركن كسقتينمو، مڽاكينكن اورڠ راماي اڬر توندوق كڤدمو، كامي ڤرهاتيكن دان امبيل ڤرهاتين.
Jin bukanlah makhluk ajaib. 	 جين بوكنله مخلوق عجاءيب.
Mereka ada batasan tersendiri. 	 مريک اد باتسن ترسنديري.
Seorang manusia tidak akan mampu bekerjasama dengan terlalu banyak jin serentak. 	 سأورڠ ماءنسي تيدق اكن ممڤو بكرجاسام دڠن ترلالو باڽق جين سرنتق.
Engkau ada jin yang menjaga kemudaanmu, engkau ada jin yang memberikan engkau kekebalan. 	 اڠكاو اد جين يڠ منجاݢ كموداءنمو، اڠكاو اد جين يڠ ممبريكن اڠكاو ككبالن.
Engkau ada jin yang mampu memberikan engkau kekuatan luar biasa dan mampu membelah angin. 	 اڠكاو اد جين يڠ ممڤو ممبريكن اڠكاو كقواتن لوار بياسا دان ممڤو ممبله اڠين.
Tiga jin tersebut bukan jin biasa-biasa. 	 تيݢ جين ترسبوت بوكن جين بياسا٢.
Engkau tidak punya jin lain untuk membantumu sekarang. 	 اڠكاو تيدق ڤوڽا جين لاءين اونتوق ممبنتومو سكارڠ.
Sultan Mansur menambah. 	 سلطان منصور منمبه.
Dan sehebat mana jin yang memberikan engkau kekuatan, dia tidak akan dapat membantu engkau memusnahkan penjara ini atau mengangkat penutup itu selama-lamanya. 	 دان سهيبت مان جين يڠ ممبريكن اڠكاو كقواتن، دي تيدق اكن داڤت ممبنتو اڠكاو مموسنهكن ڤنجارا اين اتاو مڠڠكت ڤنوتوڤ ايت سلاما-لاماڽ.
Ya, Jagat. 	 يا، جاڬت.
Adiwaja terbatuk-batuk lagi. 	 اديواج ترباتوق-باتوق لاڬي.
Besi penjara itu diperbuat daripada 23 jenis besi dari serata dunia. 	 بسي ڤنجارا ايت دڤربوات درڤد 23 جنيس بسي دري سراتا دنيا.
Keutuhannya tiada tandingan di atas muka bumi ini!  Celaka! Jagat Suci menderam. 	 كأوتوهنڽ تياد تنديڠن دأتس موک بومي اين!  چلاک! جاڬت سوچي مندرام.
Dia masih berusaha untuk menghalang dirinya daripada terpenjara. 	 دي ماسيه براوسها اونتوق مڠهالڠ ديريڽ درڤد ترڤنجارا.
Tetapi benar bagai dikatakan oleh Sultan Mansur, dia tidak mampu untuk selama-lamanya mengangkat penutup besi yang sedang menghempapnya kini. 	 تتاڤي بنر باڬاي دكاتاكن اوليه سلطان منصور، دي تيدق ممڤو اونتوق سلاما-لاماڽ مڠڠكت ڤنوتوڤ بسي يڠ سدڠ مڠهمڤاڤڽ كيني.
Engkau tewas bukan kerana engkau lebih lemah berbanding kami. 	 اڠكاو تيواس بوكن كران اڠكاو لبيه لمه بربنديڠ كامي.
Tetapi kerana engkau angkuh dan bongkak. 	 تتاڤي كران اڠكاو اڠكوه دان بوڠكق.
Sebagaimana Iblis tersingkir dari syurga kerana keangkuhannya, engkau kami singkirkan kerana keangkuhanmu! Sultan Mansur memandang Adiwaja. 	 سباڬايمان ابليس ترسيڠكير دري شرݢ كران كأڠكوهنڽ، اڠكاو كامي سيڠكيركن كران كأڠكوهنمو! سلطان منصور ممندڠ اديواج.
Adiwaja mengangguk. 	 اديواج مڠڠڬوق.
Dengan nama Allah Yang Maha Berkuasa, terpasunglah dikau!  Adiwaja dan Sultan Mansur sama-sama melompat ke bawah, memijak penutup besi tersebut, menambahkan lagi beratnya, membuatkan Jagat Suci tidak lagi mampu untuk menampungnya. 	 دڠن نام الله يڠ مها بركواس، ترڤاسوڠله دكاو!  اديواج دان سلطان منصور سام٢ملومڤت كباوه، مميجق ڤنوتوڤ بسي ترسبوت، منمبهكن لاڬي برتڽ، ممبواتكن جاڬت سوچي تيدق لاڬي ممڤو اونتوق منمڤوڠڽ.
Jagat Suci lantas terduduk, dan penjara itu pun terkatup. 	 جاڬت سوچي لنتس تردودوق، دان ڤنجارا ايت ڤون تركاتوڤ.
Kurang ajar. 	 كورڠ اجر.
Aku akan terlepas jua satu hari kelak. 	 اكو اكن ترلڤس جوا ساتو هاري كلق.
Jangan kalian fikir ini pengakhiran aku!  Sekurang-kurangnya, buat masa ini makar engkau terhenti. 	 جاڠن كالين فيكير اين ڤڠاخيرن اكو!  سكورڠ-كورڠڽ، بوات ماس اين ماكر اڠكاو ترهنتي.
Sultan Mansur bersuara. 	 سلطان منصور برسوارا.
Adiwaja terjelepok di atas lubang itu. 	 اديواج ترجليڤوق دأتس لوبڠ ايت.
Dia kehilangan banyak darah. 	 دي كهيلڠن باڽق داره.
Pantas Sultan Mansur mendapatkannya. 	 ڤانتس سلطان منصور منداڤتكنڽ.
Adiwaja!   Tiada perancangan licik untuk memerangkapku hari ini?  Jagat Suci memandang lelaki buta di hadapannya dengan senyuman sinis. 	 اديواج!   تياد ڤرانچڠن ليچيک اونتوق ممرڠكڤكو هاري اين؟  جاڬت سوچي ممندڠ للاكي بوتا دهادڤنڽ دڠن سڽومن سينيس.
Kecamuk peperangan bagaikan tidak mengenai mereka berdua. 	 كچاموق ڤڤرڠن باڬايكن تيدق مڠناءي مريک بردوا.
Semua di sekeliling mereka sibuk bertarung demi kemenangan masing-masing. 	 سموا دسكليليڠ مريک سيبوق برتاروڠ دمي كمنڠن ماسيڠ٢.
Adiwaja mengukir senyuman dan menggeleng. 	 اديواج مڠوكير سڽومن دان مڠڬيليڠ.
Hari ini aku datang untuk membuka mata semua. 	 هاري اين اكو داتڠ اونتوق ممبوک مات سموا.
Membuka mata semua?  Bahawa engkau hanyalah manusia biasa. 	 بهاوا اڠكاو هاڽله ماءنسي بياسا.
Jagat Suci ketawa terbahak-bahak. 	 جاڬت سوچي كتاوا تربهاق-بهاق.
Kalian tidak dapat membunuhku selama ini, hanya mampu memasungku. 	 كالين تيدق داڤت ممبونوهكو سلاما اين، هاڽ ممڤو مماسوڠكو.
Itu saat kalian punya kesatuan yang tinggi. 	 ايت ساعت كالين ڤوڽا كساتوان يڠ تيڠڬي.
Sekarang, tiada lagi Gangga Negara, tiada lagi Sekebun Serendah. 	 سكارڠ، تياد لاڬي ڬڠݢ نڬارا، تياد لاڬي سكبون سرنده.
Ramai sudah mengakui kesaktianku dan mula mengikuti gaya hidupku. 	 راماي سوده مڠاكوءي كسقتينكو دان مولا مڠيكوتي ڬاي هيدوڤكو.
Aku pula telah membina hubungan lebih erat dengan Segenting Kra. 	 اكو ڤولا تله ممبينا هوبوڠن لبيه ارت دڠن سڬنتيڠ كرا.
Dengan kekuatan dan kesaktianku, aku nyata jauh berkelebihan berbanding kalian. 	 دڠن كقواتن دان كسقتينكو، اكو ڽات جاءوه بركلبيهن بربنديڠ كالين.
Senyuman Adiwaja melebar. 	 سڽومن اديواج مليبر.
Kerana itulah aku hadir di sini. 	 كران ايتله اكو حاضير دسيني.
Memecahkan sihir yang engkau katakan sakti. 	 ممچهكن سيحير يڠ اڠكاو كاتاكن سقتي.
Melihat Adiwaja bagai tidak terkesan dengan dirinya, Jagat Suci mendengus. 	 مليهت اديواج باڬاي تيدق تركسن دڠن ديريڽ، جاڬت سوچي مندڠوس.
Aku jauh lebih berkuasa berbanding dahulu!  Angin berderu-deru mengelilingi Jagat Suci. 	 اكو جاءوه لبيه بركواس بربنديڠ دهولو!  اڠين بردرو-درو مڠليليڠي جاڬت سوچي.
Dia perlahan-lahan terapung dari tanah. 	 دي ڤرلاهن-لاهن تراڤوڠ دري تانه.
Semakin lama semakin tinggi. 	 سماكين لاما سماكين تيڠڬي.
Tentera Semutar Putih dan tentera Indera Kayangan yang bertempur berhampiran tempat itu berhenti bertarung akibat terpana dengan apa yang sedang dipamerkan oleh Jagat Suci. 	 تنترا سموتر ڤوتيه دان تنترا ايندرا كايڠن يڠ برتمڤور برهمڤيرن تمڤت ايت برهنتي برتاروڠ عاقبة ترڤان دڠن اڤ يڠ سدڠ دڤاميركن اوليه جاڬت سوچي.
Keadaan itu membuatkan Jagat Suci bertambah bongkak. 	 كأداءن ايت ممبواتكن جاڬت سوچي برتمبه بوڠكق.
Dia tersenyum lebar. 	 دي ترسڽوم ليبر.
Namun, senyumannya terganggu apabila dia melihat Adiwaja masih tersenyum. 	 نامون، سڽومنڽ ترڬڠڬو اڤابيلا دي مليهت اديواج ماسيه ترسڽوم.
Gigi putih orang tua itu kelihatan jelas. 	 ڬيڬي ڤوتيه اورڠ توا ايت كليهتن جلس.
Hatinya bagai ditoreh sembilu. 	 هاتيڽ باڬاي دتوريه سمبيلو.
Mungkin engkau tidak melihat dengan matamu, membuatkan engkau tidak tahu betapa menggerunkan kekuatanku ini. 	 موڠكين اڠكاو تيدق مليهت دڠن ماتمو، ممبواتكن اڠكاو تيدق تاهو بتاڤ مڠڬرونكن كقواتنكو اين.
Adiwaja tertawa dan menggeleng. 	 اديواج ترتاوا دان مڠڬيليڠ.
Sekiranya aku dikurniakan penglihatan sekali pun, aku tetap tidak akan gerun. 	 سكيراڽ اكو دكورنياكن ڤڠليهتن سكالي ڤون، اكو تتڤ تيدق اكن ڬرون.
Aku tahu benar sumber kekuatan engkau, Jagat. 	 اكو تاهو بنر سومبر كقواتن اڠكاو، جاڬت.
Apa sahaja kelebihan yang engkau ada adalah hasil kerjasama engkau dengan jin-jin yang bersekongkol. 	 اڤ سهاج كلبيهن يڠ اڠكاو اد اداله حاصيل كرجاسام اڠكاو دڠن جين٢ يڠ برسكوڠكول.
Itu bukan kesaktian. 	 ايت بوكن كسقتين.
Itu hanyalah sihir!  Dapat menundukkan jin-jin itulah kesaktian! Jagat Suci membentak. 	 ايت هاڽله سيحير!  داڤت منوندوقكن جين٢ ايتله كسقتين! جاڬت سوچي ممبنتق.
Adiwaja ketawa lebih kuat dan terus menggeleng. 	 اديواج كتاوا لبيه قوات دان تروس مڠڬيليڠ.
Engkau tahu itu satu penipuan. 	 اڠكاو تاهو ايت ساتو ڤنيڤوان.
Sudah. 	 سوده.
Engkau akan mampus hari ini!  Jagat Suci terbang ke arah Adiwaja. 	 اڠكاو اكن ممڤوس هاري اين!  جاڬت سوچي تربڠ كأره اديواج.
Apabila sampai sekitar dua depa dari Adiwaja, dia terus menggerak-gerakkan tangan. 	 اڤابيلا سمڤاي سكيتر دوا دڤا دري اديواج، دي تروس مڠڬرق-ڬرقكن تاڠن.
Adiwaja pula bagaikan dapat membaca pergerakan Jagat Suci, terus melompat-lompat bagaikan mengelak sesuatu, padahal Jagat Suci tidak berada rapat dengannya. 	 اديواج ڤولا باڬايكن داڤت ممباچ ڤرڬرقن جاڬت سوچي، تروس ملومڤت-لومڤت باڬايكن مڠيلق سسواتو، ڤدحال جاڬت سوچي تيدق براد راڤت دڠنڽ.
Tanpa dijangka sesiapa, tanah tempat Adiwaja berpijak seperti terbelah-belah, sedang dia mengelak semua itu. 	 تنڤا دجڠک سسياڤا، تانه تمڤت اديواج برڤيجق سڤرتي تربله-بله، سدڠ دي مڠيلق سموا ايت.
Mata Jagat Suci terbeliak. 	 مات جاڬت سوچي تربلياق.
Bagaimana. 	 باڬايمان.
Senyuman Adiwaja tidak lekang. 	 سڽومن اديواج تيدق لكڠ.
Aku wajar berterima kasih kepadamu, Jagat. 	 اكو واجر برتريما كاسيه كڤدمو، جاڬت.
Engkau mencacatkan aku adalah hadiah terbaik buat kehidupanku. 	 اڠكاو منچاچتكن اكو اداله هديه ترباءيق بوات كهيدوڤنكو.
Jagat Suci mengerutkan dahi. 	 جاڬت سوچي مڠروتكن داهي.
Bagaikan dapat membaca riak wajah musuh, Adiwaja menyambung bicara. 	 باڬايكن داڤت ممباچ رياق واجه موسوه، اديواج مڽمبوڠ بيچارا.
Apabila aku buta dan kudung, beberapa purnama terawal itu memang tempoh yang sangat menyeksakan. 	 اڤابيلا اكو بوتا دان كودوڠ، ببراڤ ڤورنام تراول ايت ميمڠ تيمڤوه يڠ ساڠت مڽک ساكن.
Beberapa kali juga hadir kepadaku perasaan untuk tidak mahu meneruskan lagi hidup ini. 	 ببراڤ كالي جوݢ حاضير كڤدكو ڤراساءن اونتوق تيدق ماهو منروسكن لاڬي هيدوڤ اين.
Mujur imanku sering berbicara, menyelamatkan aku. 	 موجور إيمانكو سريڠ بربيچارا، مڽلامتكن اكو.
Bila aku membuat keputusan untuk mengembara, meuntut ilmu agar lebih faham akan agama, ketika itu, aku mula merasakan kegelapan hidupku memberikan aku ruang untuk lebih berbicara dengan jiwaku, menikmati ibadah-ibadahku, dan benar-benar menghayati hubungan dengan Tuhanku. 	 بيلا اكو ممبوات كڤوتوسن اونتوق مڠمبارا، منونتوت علمو اڬر لبيه فهم اكن اڬام، كتيک ايت، اكو مولا مراساكن كڬلاڤن هيدوڤكو ممبريكن اكو رواڠ اونتوق لبيه بربيچارا دڠن جيواكو، منعمتي عباده-عبادهكو، دان بنر٢ مڠحياتي هوبوڠن دڠن توهانكو.
Jadi?  Aku kembali belajar akan agamaku dan menghayati silatku, sambil mendalami dunia ini dengan lebih terperinci. 	 جادي؟  اكو كمبالي بلاجر اكن اڬامکو دان مڠحياتي سيلتكو، سمبيل مندالمي دنيا اين دڠن لبيه ترڤرينچي.
Sehingga aku dapat mencapai tahap yang jarang-jarang mampu dicapai oleh manusia. 	 سهيڠݢ اكو داڤت منچاڤاي تاهڤ يڠ جارڠ٢ ممڤو دچاڤاي اوليه ماءنسي.
Bukan kerana kesaktian tetapi kerana keadaanku. 	 بوكن كران كسقتين تتاڤي كران كأداءنكو.
Aku telah memanfaatkan apa yang aku ada, deria bau, dengar dan sentuh, sehingga ke tahapnya yang tertinggi. 	 اكو تله ممنفعتكن اڤ يڠ اكو اد، دريا باءو، دڠر دان سنتوها، سهيڠݢ كتاهڤڽ يڠ ترتيڠڬي.
Sehingga satu tahap, aku mampu merasai kehadiran makhluk-makhluk lain. 	 سهيڠݢ ساتو تاهڤ، اكو ممڤو مراساءي كحاضيرن مخلوق٢ لاءين.
Haiwan, tumbuhan, dan juga jin. 	 حيوان، تومبوهن، دان جوݢ جين.
Wajah Adiwaja tertala tepat ke arah Jagat Suci yang sedang terapung. 	 واجه اديواج ترتالاا تڤت كأره جاڬت سوچي يڠ سدڠ تراڤوڠ.
Ini membuatkan Jagat Suci tersentak. 	 اين ممبواتكن جاڬت سوچي ترسنتق.
Engkau dikelilingi lima ekor jin. 	 اڠكاو دكليليڠي ليما ايكور جين.
Seekor jin membantumu untuk terapung dan terbang. 	 سإيكور جين ممبنتومو اونتوق تراڤوڠ دان تربڠ.
Seekor jin bersiap sedia untuk membawa engkau ke mana-mana engkau hajati. 	 سإيكور جين برسياڤ سديا اونتوق ممباوا اڠكاو كمانا-مان اڠكاو حاجت.
Seekor jin untuk kekebalanmu. 	 سإيكور جين اونتوق ككبالنمو.
Seekor jin untuk menambah kekuatan dan membantu seranganmu. 	 سإيكور جين اونتوق منمبه كقواتن دان ممبنتو سرڠنمو.
Jin paling besar adalah jin yang menjaga kemudaanmu. 	 جين ڤاليڠ بسر اداله جين يڠ منجاݢ كموداءنمو.
Engkau mengupah mereka ini dengan darah manusia, bukan? Darah gadis sunti?  Mata Jagat Suci membulat. 	 اڠكاو مڠوڤه مريک اين دڠن داره ماءنسي، بوكن؟ داره ڬاديس سونتي؟  مات جاڬت سوچي ممبولت.
Bagaimana. 	 باڬايمان.
Mereka ini jin-jin yang telah berusia. 	 مريک اين جين٢ يڠ تله براوسيا.
Tidak mudah ditakutkan oleh ayat-ayat al-Quran. 	 تيدق موده دتاكوتكن اوليه ايات٢ القرءان.
Tetapi mereka boleh dibunuh. 	 تتاڤي مريک بوليه دبونوه.
Sebagaimana manusia, jin tidak kekal abadi dan boleh mati. 	 سباڬايمان ماءنسي، جين تيدق ككل ابادي دان بوليه ماتي.
Apakah engkau berkata engkau mampu untuk membunuh semua jin ini?  Adiwaja ketawa dan menggeleng. 	 اڤاكه اڠكاو بركات اڠكاو ممڤو اونتوق ممبونوه سموا جين اين؟  اديواج كتاوا دان مڠڬيليڠ.
Aku tidaklah sehebat itu. 	 اكو تيدقله سهيبت ايت.
Aku seorang buta yang kudung kedua-dua tangannya. 	 اكو سأورڠ بوتا يڠ كودوڠ كدوا-دوا تاڠنڽ.
Kemampuanku terbatas. 	 كممڤوانكو ترباتس.
Tetapi Jagat Suci, hari ini sekurang-kurangnya aku akan membunuh salah satu jin itu. 	 تتاڤي جاڬت سوچي، هاري اين سكوراڠ-كورڠڽ اكو اكن ممبونوه ساله ساتو جين ايت.
Apa pendapat engkau?  Jagat Suci bagai terpana. 	 اڤ ڤنداڤت اڠكاو؟  جاڬت سوچي باڬاي ترڤان.
Dia hairan dengan keyakinan Adiwaja. 	 دي حيران دڠن كيقينن اديواج.
Tidak lama kemudian, dia mula menyertai tawa Adiwaja. 	 تيدق لاما كمودين، دي مولا مڽرتاءي تاوا اديواج.
Perlahan-lahan, kedua-dua mereka ketawa dengan lebih kuat. 	 ڤرلاهن-لاهن، كدوا-دوا مريک كتاوا دڠن لبيه قوات.
Engkau hanya mahu mempermainkan aku. 	 اڠكاو هاڽ ماهو ممڤرماءينكن اكو.
Hakikatnya engkau tidak berkuasa apa-apa!  Jagat Suci terapung lebih tinggi sebelum menjunam tepat ke arah Adiwaja. 	 حقيقتڽ اڠكاو تيدق بركواس اڤ٢! جاڬت سوچي تراڤوڠ لبيه تيڠڬي سبلوم منجونم تڤت كأره اديواج.
Hari ini aku mahu engkau tenggelam ditelan bumi! Dia meluruskan tangan. 	 هاري اين اكو ماهو اڠكاو تڠݢلم دتلن بومي! دي ملوروسكن تاڠن.
Tanah tempat Adiwaja berdiri bergegar hebat. 	 تانه تمڤت اديواج برديري برڬڬر هيبت.
Adiwaja menoleh ke sekeliling bagaikan dia mampu melihat. 	 اديواج منوليه كسكليليڠ باڬايكن دي ممڤو مليهت.
Mulutnya terkumat-kamit. 	 مولوتڽ تركومت-كاميت.
Tanah tempat dia berdiri kemudian terus pecah menjadi kepingan. 	 تانه تمڤت دي برديري كمودين تروس ڤچه منجادي كڤيڠن.
Adiwaja terjatuh. 	 اديواج ترجاتوه.
Jagat Suci ketawa berdekah-dekah. 	 جاڬت سوچي كتاوا بردكه-دكه.
Tetapi kemudian, tawanya mati secara tiba-tiba. 	 تتاڤي كمودين، تاواڽ ماتي سچارا تيبا٢.
Dia sendiri terhenti di tengah-tengah udara. 	 دي سنديري ترهنتي دتڠه-تڠه اودارا.
Adiwaja bagaikan terapung-apung dan melompat-lompat di atas udara, sebelum melancarkan sepakan ke arah Jagat Suci. 	 اديواج باڬايكن تراڤوڠ-اڤوڠ دان ملومڤت-لومڤت دأتس اودارا، سبلوم ملنچركن سيڤقن كأره جاڬت سوچي.
Serangan itu jelas tidak disasarkan ke tubuh Jagat Suci, sekadar melepasi wajahnya. 	 سرڠن ايت جلس تيدق دساسركن كتوبوه جاڬت سوچي، سقدر ملڤسي واجهڽ.
Namun, Jagat Suci bagaikan layang-layang yang putus talinya. 	 نامون، جاڬت سوچي باڬايكن لايڠ٢ يڠ ڤوتوس تاليڽ.
Jatuh menjunam tidak terkawal. 	 جاتوه منجونم تيدق تركاول.
Mujur dia tidak terlalu tinggi di udara. 	 موجوردي تيدق ترلالو تيڠڬي دأودارا.
Jagat Suci tertiarap di atas kepingan-kepingan tanah yang pecah seribu tadi. 	 جاڬت سوچي ترتياراڤ دأتس كڤيڠن٢ تانه يڠ ڤچه سريبو تادي.
Melekuk kepingan-kepingan tanah itu. 	 ملكوک كڤيڠن٢ تانه ايت.
Adiwaja berpaling ke arah Jagat Suci dan turun laju ke atasnya. 	 اديواج برڤاليڠ كأره جاڬت سوچي دان تورون لاجو كأتسڽ.
Jagat Suci kelam-kabut mengangkat tangan, menahan sepakan Adiwaja yang betul-betul dilancarkan ke wajahnya. 	 جاڬت سوچي كلم-كابوت مڠڠكت تاڠن، مناهن سيڤقن اديواج يڠ بتول٢ دلنچركن كواجهڽ.
Mereka kemudian bertukar-tukar jurus. 	 مريک كمودين برتوكار-توكر جوروس.
Adiwaja menyerang, Jagat Suci menepis. 	 اديواج مڽرڠ، جاڬت سوچي منڤيس.
Jagat Suci menyerang, Adiwaja menepis. 	 جاڬت سوچي مڽرڠ، اديواج منڤيس.
Angin bertiup deras dari arah mereka, menghasilkan debu-debu yang berterbangan. 	 اڠين برتيوڤ درس دري اره مريک، مڠحاصيلكن دبو٢ يڠ برتربڠن.
Apakah engkau ada jin yang membantu? Jagat Suci membentak sambil tangan dan kakinya berusaha keras menepis dan menyerang. 	 اڤاكه اڠكاو اد جين يڠ ممبنتو؟ جاڬت سوچي ممبنتق سمبيل تاڠن دان كاكيڽ براوسها كراس منڤيس دان مڽرڠ.
Aku hanya ada Allah! Adiwaja melancarkan sepakan demi sepakan, sambil sekali-sekala lengan baju dilibas-libasnya. 	 اكو هاڽ اد الله! اديواج ملنچركن سڤاقن دمي سڤاقن، سمبيل سكالي-سكالا لڠن باجو دليبس-ليبسڽ.
Ada ketika dia menyendengkan tubuh, mengelak serangan Jagat Suci. 	 اد كتيک دي مڽندڠكن توبوه، مڠيلق سرڠن جاڬت سوچي.
Bohong!  Aku tidak menipu. 	 بوهوڠ!  اكو تيدق منيڤو.
Barang siapa yang menipu bukan daripada kalangan umat Nabi kami. 	 بارڠ سياڤا يڠ منيڤو بوكن درڤد كالڠن اومت نبي كامي.
Jadi bagaimana. 	 جادي باڬايمان.
Tendangan Jagat Suci cuba mencapai wajah Adiwaja. 	 تندڠن جاڬت سوچي چوبا منچاڤاي واجه اديواج.
Tetapi dengan tangkas, orang tua itu bertahan dengan meluruskan kakinya ke atas. 	 تتاڤي دڠن تڠكس، اورڠ توا ايت برتاهن دڠن ملوروسكن كاكيڽ كأتس.
Tendangan Jagat Suci terhenti, tetapi deruan angin kuat menampar tubuh Adiwaja. 	 تندڠن جاڬت سوچي ترهنتي، تتاڤي دروان اڠين قوات منمڤر توبوه اديواج.
Pun begitu, Adiwaja kejap berdiri, tidak terganggu. 	 ڤون بڬيتو، اديواج كجاڤ برديري، تيدق ترڬڠڬو.
Dia dapat bertahan dengan baik. 	 دي داڤت برتاهن دڠن باءيق.
Sudah aku nyatakan. 	 سوده اكو ڽاتكن.
Kekurangan pancainderaku hasil makarmu telah membuatkan aku mencapai tahap yang jauh lebih tinggi!  Jagat Suci mendengus. 	 ككوراڠن ڤنچاإيندراكو حاصيل ماكرمو تله ممبواتكن اكو منچاڤاي تاهڤ يڠ جاءوه لبيه تيڠڬي!  جاڬت سوچي مندڠوس.
Celaka! Jika begitu, aku benar-benar perlu menguburkan engkau. 	 چلاک! جک بڬيتو، اكو بنر٢ڤرلو مڠوبوركن اڠكاو.
Engkau tidak akan dibenarkan hidup lebih dari hari ini! Jagat Suci meneruskan serangan. 	 اڠكاو تيدق اكن دبنركن هيدوڤ لبيه دري هاري اين! جاڬت سوچي منروسكن سرڠن.
Adiwaja tersengih. 	 اديواج ترسڠيه.
Dia terus bertahan. 	 دي تروس برتاهن.
Hidup mati itu ditentukan oleh Allah subhanahu wa taala. 	 هيدوڤ ماتي ايت دتنتوقن اوليه الله سبحانه وتعالى.
Tetapi aku memang telah bersedia untuk terkorban hari ini. 	 تتاڤي اكو ميمڠ تله برسديا اونتوق ترقربان هاري اين.
Jagat Suci mengerutkan dahi. 	 جاڬت سوچي مڠروتكن داهي.
Hari ini hari mata orang ramai akan terbuka!   Nujum Surya ketawa berdekah-dekah. 	 هاري اين هاري مات اورڠ راماي اكن تربوک!    نجوم سوريا كتاوا بردكه-دكه.
Nafas Nirnama turun naik. 	 نفس نيرنام تورون ناءيق.
Dia benar-benar letih. 	 دي بنر٢ لتيه.
Pertarungan demi pertarungan, ditambah dengan kecederaan yang belum dirawat, membuatkan dia cepat kelelahan. 	 ڤرتاروڠن دمي ڤرتاروڠن، دتمبه دڠن كچدراءن يڠ بلوم دراوت، ممبواتكن دي چڤت كللاهن.
Mujur Adiwaja menyedari keadaannya dan melarang dia bertembung dengan Jagat Suci. 	 موجور اديواج مڽدري كأداءنڽ دان ملارڠ دي برتمبوڠ دڠن جاڬت سوچي.
Dia melirik ke arah pertarungan Adiwaja dan pemerintah Indera Kayangan itu. 	 دي مليريک كأره ڤرتاروڠن اديواج دان ڤمرينته ايندرا كايڠن ايت.
Ada risau berputik di hati Nirnama. 	 اد ريساو برڤوتيق دهاتي نيرنام.
Engkau sedang berhadapan dengan aku! Nujum Surya menghentak tongkatnya. 	 اڠكاو سدڠ برهادڤن دڠن اكو! نجوم سوريا مڠهنتق توڠكتڽ.
Tanah di hadapannya bagaikan bergelombang, menuju ke arah Nirnama. 	 تانه دهادڤنڽ باڬايكن برڬلومبڠ، منوجو كأره نيرنام.
Agak terlambat bagi Nirnama untuk bertindak balas. 	 اڬق ترلمبت باڬي نيرنام اونتوق برتيندق بالس.
Padah senantiasa menanti apabila tidak sebulat tumpu menghadapi lawan. 	 ڤده سنانتياس مننتي اڤابيلا تيدق سبولت تومڤو مڠهادڤي لاون.
Apatah lagi dalam keadaan dirinya selemah ini. 	 اڤاته لاڬي دالم كأداءن ديريڽ سلماه اين.
Nirnama!  Cendana muncul dari sisi, menyambar Nirnama dan kedua-duanya terjatuh. 	 نيرنام!  چندانا مونچول دري سيسي، مڽمبر نيرنام دان كدوا-دواڽ ترجاتوه.
Cendana cepat-cepat bangkit dan berdiri menghadap Nujum Surya dalam keadaan penuh siaga. 	 چندانا چڤت٢ بڠكيت دان برديري مڠهادڤ نجوم سوريا دالم كأداءن ڤنوه سياݢ.
Tawa Nujum Surya bergema. 	 تاوا نجوم سوريا برڬيم.
Engkau sewajarnya bertarung dengan tentera-tentera picisan kami. 	 اڠكاو سواجرڽ برتاروڠ دڠن تنترا٢ ڤيچيسن كامي.
Bukan bertarung dengan aku. 	 بوكن برتاروڠ دڠن اكو.
Aku jauh lebih tinggi tarafnya berbanding engkau, perempuan muda!  Jangan pandang rendah kepadaku!  Cendana meluru dan melayangkan selendang. 	 اكو جاءوه لبيه تيڠڬي تارفڽ بربنديڠ اڠكاو، ڤرمڤوان مودا!  جاڠن ڤندڠ رنده كڤدكو!  چندانا ملورو دان ملايڠكن سليندڠ.
Pada masa yang sama, dia melancarkan puluhan jarum kecil ke arah Nujum Surya. 	 ڤد ماس يڠ سام، دي ملنچركن ڤولوهن جاروم كچيل كأره نجوم سوريا.
Nujum Surya berhenti ketawa. 	 نجوم سوريا برهنتي كتاوا.
Dia menalakan tongkat ke hadapan. 	 دي منالاكن توڠكت كهادڤن.
Angin kuat menderu-deru muncul, menyebabkan jarum-jarum itu berterabur jatuh dan selendang kembali kepada Cendana. 	 اڠين قوات مندرو-درو مونچول، مڽببكن جاروم٢ ايت برترابور جاتوه دان سليندڠ كمبالي كڤد چندانا.
Ah, aku perlukan lawan yang lebih mencabar. 	 اه، اكو ڤرلوكن لاون يڠ لبيه منچابر.
Nujum Surya memandang sekeliling. 	 نجوم سوريا ممندڠ سكليليڠ.
Tentera Indera Kayangan masih menguasai medan pertempuran, walau kemaraan mereka masih terbantut. 	 تنترا ايندرا كايڠن ماسيه مڠواساءي ميدن ڤرتمڤورن، والاو كماراءن مريک ماسيه تربنتوت.
Kehadiran tentera pimpinan Alauddin bersama-sama Jebat, telah memperkasa barisan Semutar Putih yang asalnya dipimpin oleh Kasturi. 	 كحاضيرن تنترا ڤيمڤينن علاءالدين برساما-سام جبت، تله ممڤركاس باريسن سموتر ڤوتيه يڠ اصلڽ دڤيمڤين اوليه كستوري.
Namun jelas, sekiranya peperangan berpanjangan, Semutar Putih tetap tidak akan dapat bertahan lama. 	 نامون جلس، سكيراڽ ڤڤرڠن برڤنجاڠن، سموتر ڤوتيه تتڤ تيدق اكن داڤت برتاهن لاما.
Bilangan tentera Indera Kayangan jauh melangkaui tentera Semutar Putih. 	 بيلڠن تنترا ايندرا كايڠن جاءوه ملڠكاوءي تنترا سموتر ڤوتيه.
Dengan tentera bergajah yang ramai, barisan mereka jauh lebih ampuh. 	 دڠن تنترا برڬاجه يڠ راماي، باريسن مريک جاءوه لبيه امڤوه.
Serangan mereka jauh lebih mengganas. 	 سرڠن مريک جاءوه لبيه مڠڬانس.
Benar-benar mempamerkan kekuatan gabungan Indera Kayangan dan Segenting Kra. 	 بنر٢ ممڤاميركن كقواتن ڬابوڠن ايندرا كايڠن دان سڬنتيڠ كرا.
Mungkin tujuan kalian sekadar mahu membuatkan aku tidak menyertai peperangan. 	 موڠكين توجوان كالين سقدر ماهو ممبواتكن اكو تيدق مڽرتاءي ڤڤرڠن.
Tetapi kalian tahu hal itu sia-sia. 	 تتاڤي كالين تاهو حال ايت سيا٢.
Indera Kayangan jelas akan memenangi pertempuran ini. 	 ايندرا كايڠن جلس اكن ممنڠي ڤرتمڤورن اين.
Dengan kehadiran tentera baru daripada kalian itu, bersama kepimpinan yang lebih jelas, kalian mungkin boleh bertahan dua hari. 	 دڠن كحاضيرن تنترا بارو درڤد كالين ايت، برسام كڤيمڤينن يڠ لبيه جلس، كالين موڠكين بوليه برتاهن دوا هاري.
Paling lama pun, tiga hari. 	 ڤاليڠ لاما ڤون، تيݢ هاري.
Akhirnya kalian tetap dimusnahkan. 	 اخيرڽ كالين تتڤ دموسنهكن.
Tawa Nujum Surya surut. 	 تاوا نجوم سوريا سوروت.
Yang tersisa hanya senyuman. 	 يڠ ترسيسا هاڽ سڽومن.
Pandangan kembali ditalakan kepada Cendana dan Nirnama. 	 ڤندڠن كمبالي دتالااكن كڤد چندانا دان نيرنام.
Kelihatan Nirnama yang baru bangkit. 	 كليهتن نيرنام يڠ بارو بڠكيت.
Inikah Pendekar Tanpa Nama yang sohor itu? Nirnama? Mengapa engkau terlalu lemah? Tidak seperti yang sering dimasyhurkan orang. 	 اينكه ڤنديكر تنڤا نام يڠ سوهور ايت؟ نيرنام؟ مڠاڤ اڠكاو ترلالو لمه؟ تيدق سڤرتي يڠ سريڠ دمشهوركن اورڠ.
Nirnama tidak membalas. 	 نيرنام تيدق ممبالس.
Pandangan redupnya mengenai nujum tersebut. 	 ڤندڠن ريدوڤڽ مڠناءي نجوم ترسبوت.
Hari ini mungkin aku keletihan untuk menumbangkanmu. 	 هاري اين موڠكين اكو كلتيهن اونتوق منومبڠكنمو.
Tetapi kami tidak akan kalah. 	 تتاڤي كامي تيدق اكن كاله.
Bahkan, kalian yang akan berundur. 	 بهكن، كالين يڠ اكن براوندور.
Nirnama bersuara perlahan, tetapi cukup untuk suaranya sampai ke pendengaran Nujum Surya. 	 نيرنام برسوارا ڤرلاهن، تتاڤي چوكوڤ اونتوق سواراڽ سمڤاي كڤندڠرن نجوم سوريا.
Nujum itu mengerutkan dahi. 	 نجوم ايت مڠروتكن داهي.
Maksud engkau? Dengan keadaan sekarang, kami akan berundur? Mustahil. 	 مقصود اڠكاو؟ دڠن كأداءن سكارڠ، كامي اكن براوندور؟ مستحيل.
Nujum Surya ketawa sambil menggeleng. 	 نجوم سوريا كتاوا سمبيل مڠڬيليڠ.
Cendana sendiri kehairanan. 	 چندانا سنديري كهايرانن.
Mengapa engkau berkata demikian, Nirnama?  Kerana. 	 مڠاڤ اڠكاو بركات دمکين، نيرنام؟  كران.
Di luar jangkaan semua, letupan kuat kedengaran. 	 دلوار جڠكاءن سموا، لتوڤن قوات كدڠرن.
Medan pertempuran menjadi gempar. 	 ميدن ڤرتمڤورن منجادي ڬمڤر.
Beberapa ekor gajah tumbang serta-merta. 	 ببراڤ ايكور ڬاجه تومبڠ سرتا-مرتا.
Segerombolan tentera Indera Kayangan meletup dan tubuh mereka berkecai. 	 سڬرومبولن تنترا ايندرا كايڠن ملتوڤ دان توبوه مريک بركچاي.
Asap berkepul-kepul naik di tempat letupan tersebut. 	 اسڤ بركڤول-كڤول ناءيق دتمڤت لتوڤن ترسبوت.
Letupan demi letupan kedengaran lagi. 	 لتوڤن دمي لتوڤن كدڠرن لاڬي.
Kali ini, betul-betul di tengah-tengah barisan tentera Indera Kayangan. 	 كالي اين، بتول٢ دتڠه-تڠه باريسن تنترا ايندرا كايڠن.
Beberapa ekor gajah tumbang. 	 ببراڤ ايكور ڬاجه تومبڠ.
Nujum Surya menebarkan pandangan, mencari-cari punca letupan tersebut. 	 نجوم سوريا منبركن ڤندڠن، منچاري-چاري ڤونچا لتوڤن ترسبوت.
Semutar Putih, kami tiba untuk membantu! Satu teriakan kedengaran. 	 سموتر ڤوتيه، كامي تيبا اونتوق ممبنتو! ساتو ترياقن كدڠرن.
Nun di hujung medan peperangan. 	 نون دهوجوڠ ميدن ڤڤرڠن.
Dari arah laut, kelihatan seorang pemuda menunggang seekor kuda yang gagah, laju keluar dari belantara berhampiran. 	 دري اره لاءوت، كليهتن سأورڠ ڤمودا منوڠڬڠ سإيكور كودا يڠ ڬاڬه، لاجو كلوار دري بلنتارا برهمڤيرن.
Mata Cendana membulat. 	 مات چندانا ممبولت.
Jenin?  Nirnama tersenyum lebar. 	 جنين؟  نيرنام ترسڽوم ليبر.
Dahi Nujum Surya berkerut-kerut. 	 داهي نجوم سوريا بركروت-كروت.
Siapakah itu?  Ketika ini, keluar segerombolan tentera Kerajaan Serawa dari belantara tersebut. 	 سياڤاكه ايت؟  كتيک اين، كلوار سڬرومبولن تنترا كراجاءن سراوا دري بلنتارا ترسبوت.
Sebahagian mereka berkuda, sebahagian lagi berlari. 	 سبهاڬين مريک بركودا، سبهاڬين لاڬي برلاري.
Sementara itu, di atas mereka melayang bebola-bebola hitam. 	 سمنتارا ايت، دأتس مريک ملايڠ ببولا٢ هيتم.
Letupan bertubi-tubi kemudian kedengaran, tambah menggegarkan medan pertempuran. 	 لتوڤن برتوبي-توبي كمودين كدڠرن، تمبه مڠڬڬركن ميدن ڤرتمڤورن.
Dengan nama Allah, serang!!! Jenin mengacungkan pedang. 	 دڠن نام الله، سراڠ!!! جنين مڠاچوڠكن ڤدڠ.
Allahu akbar! Allahu akbar! Allahu akbar!  Tentera Kerajaan Serawa terus merempuh barisan tentera Indera Kayangan dari sisi. 	 الله اكبر! الله اكبر! الله اكبر!  تنترا كراجاءن سراوا تروس مرمڤوه باريسن تنترا ايندرا كايڠن دري سيسي.
Letupan bertubi-tubi itu telah mengkucar-kacirkan barisan tentera Jagat Suci. 	 لتوڤن برتوبي-توبي ايت تله مڠكوچر-كاچيركن باريسن تنترا جاڬت سوچي.
Banyak juga gajah tumbang. 	 باڽق جوݢ ڬاجه تومبڠ.
Apakah ini?  Nujum Surya terperanjat dengan perubahan mendadak medan pertempuran itu. 	 اڤاكه اين؟  نجوم سوريا ترڤرنجت دڠن ڤراوبهن مندادق ميدن ڤرتمڤورن ايت.
Dia menoleh ke sekeliling, sebelum pandangannya jatuh kepada Nirnama. 	 دي منوليه كسكليليڠ، سبلوم ڤندڠنڽ جاتوه كڤد نيرنام.
Pendekar tanpa nama itu tersenyum nipis. 	 ڤنديكر تنڤا نام ايت ترسڽوم نيڤيس.
Bantuan untuk kami. 	 بنتوان اونتوق كامي.
Isyarat untuk kalian berundur jika mahu melihat hari esok. 	 اشارت اونتوق كالين براوندور جک ماهو مليهت هاري ايسوق.
Apa maksudmu, Nirnama? Engkau mahu menolak kemuliaan ini? Puteri Santubong berkerut dahi. 	 اڤ مقصودمو، نيرنام؟ اڠكاو ماهو منولق كمولياءن اين؟ ڤوتري سنتوبوڠ بركروت داهي.
Dia jelas terkejut, bahkan ada secalit segan pada wajahnya. 	 دي جلس تركجوت، بهكن اد سچاليت سڬن ڤد واجهڽ.
Bayu laut menerpa. 	 بايو لاءوت منرڤا.
Bau masin air laut bagaikan singgah ke rongga. 	 باءو ماسين اءير لاءوت باڬايكن سيڠڬه كروڠݢا.
Rambut Puteri Santubong bergerak-gerak bagai dielus, sehingga dia terpaksa membetulkan keadaan rambutnya. 	 رمبوت ڤوتري سنتوبوڠ برڬرق-ڬرق باڬاي دايلوس، سهيڠݢ دي ترڤقسا ممبتولكن كأداءن رمبوتڽ.
Mereka berdua berada di salah satu beranda Istana Santubong yang menghadap lautan. 	 مريک بردوا براد دساله ساتو برندا ايستان سنتوبوڠ يڠ مڠهادڤ لاءوتن.
Selepas usai majlis meraikan perdamaian antara Puteri Santubong dan Puteri Sejinjang, Puteri Santubong telah memanggil Nirnama untuk bersembang dengannya hanya berdua tanpa disertai orang lain. 	 سلڤس اوساي مجليس مرءيقان ڤرداماين انتارا ڤوتري سنتوبوڠ دان ڤوتري سجينجڠ، ڤوتري سنتوبوڠ تله ممڠڬيل نيرنام اونتوق برسيمبڠ دڠنڽ هاڽ بردوا تنڤا دسرتاءي اورڠ لاءين.
Awalnya, Nirnama agak keberatan hendak memenuhi panggilan itu, tetapi apabila melihat tempat perbualan adalah tempat yang terbuka dan tidak terlalu jauh dari majlis yang sedang berlangsung, Nirnama bersetuju. 	 اولڽ، نيرنام اڬق كبرتن هندق ممنوهي ڤڠڬيلن ايت، تتاڤي اڤابيلا مليهت تمڤت ڤربوالن اداله تمڤت يڠ تربوک دان تيدق ترلالو جاءوه  دري مجليس يڠ سدڠ برلڠسوڠ، نيرنام برستوجو.
Aku berbesar hati dengan lamaran tuanku puteri. 	 اكو بربسرهاتي دڠن لامارن توانكو ڤوتري.
Benar, ia suatu kemuliaan. 	 بنر، اي سواتو كمولياءن.
Masakan aku pacal yang hina ini tegar menolak tawaran menjadi suami kepada seorang pemerintah besar. 	 ماسقن اكو ڤاچل يڠ هينا اين تڬر منولق تاورن منجادي سوامي كڤد سأورڠ ڤمرينته بسر.
Nirnama memandang tepat wajah Puteri Santubong yang rupawan itu. 	 نيرنام ممندڠ تڤت واجه ڤوتري سنتوبوڠ يڠ روڤاون ايت.
Jadi, kenapa engkau menolak lamaranku? Kerajaan Serawa memerlukan raja yang kuat dan hebat. 	 جادي، كناڤ اڠكاو منولق لامارنكو؟ كراجاءن سراوا ممرلوكن راج يڠ قوات دان هيبت.
Engkau orang yang layak. 	 اڠكاو اورڠ يڠ لايق.
Nirnama mengukir senyuman nipis sebelum menggeleng. 	 نيرنام مڠوكير سڽومن نيڤيس سبلوم مڠڬيليڠ.
Pandangan dilayarkan ke arah majlis yang sedang berlangsung. 	 ڤندڠن دلايركن كأره مجليس يڠ سدڠ برلڠسوڠ.
Dia dapat melihat Jenin sedang berbual mesra dengan Nadim, tetapi sekali-sekala pandangan Jenin akan menala ke arah dia dan Puteri Santubong. 	 دي داڤت مليهت جنين سدڠ بربوال مسرا دڠن نديم، تتاڤي سكالي-سكالا  ڤندڠن جنين اكن منالا كأره دي دان ڤوتري سنتوبوڠ.
Aku seorang pengembara, tuanku puteri. 	 اكو سأورڠ ڤڠمبارا، توانكو ڤوتري.
Pengembara yang ada perjuangan yang tersendiri. 	 ڤڠمبارا يڠ اد ڤرجواڠن يڠ ترسنديري.
Jika perjuangan menentang Jagat Suci yang engkau maksudkan, aku akan bersama-samamu, Nirnama. 	 جک ڤرجواڠن مننتڠ جاڬت سوچي يڠ اڠكاو مقصودكن، اكو اكن برساما-ساممو، نيرنام.
Hingga ke akhirnya. 	 هيڠݢ كأخيرڽ.
Jika agama yang menjarakkan kita, ketahuilah bahawa pengumumanku dan Sejinjang sebentar tadi merupakan pengumuman yang jujur lagi nekad!  Puteri Santubong benar-benar bersungguh. 	 جک اڬام يڠ منجارقكن كيت، كتاهوءيله بهاوا ڤڠعمومنكو دان سجينجڠ سبنتر تادي مروڤاكن ڤڠعمومن يڠ جوجور لاڬي نيكد!  ڤوتري سنتوبوڠ بنر٢برسوڠڬوه.
Jelas, harapannya tinggi agar Nirnama menerima lamaran tersebut. 	 جلس، هارڤنڽ تيڠڬي اڬر نيرنام منريما لامارن ترسبوت.
Puteri Santubong dan Puteri Sejinjang telah mengumumkan untuk memeluk agama Islam. 	 ڤوتري سنتوبوڠ دان ڤوتري سجينجڠ تله مڠومومکن اونتوق مملوق اڬام إسلام.
Majlisnya akan berlangsung malam ini. 	 مجليسڽ اكن برلڠسوڠ مالم اين.
Mereka nekad dengan keputusan tersebut setelah terpesona dengan akhlak dan pendirian Nirnama. 	 مريک نيكد دڠن كڤوتوسن ترسبوت ستله ترڤسونا دڠن اخلاق دان ڤنديرين نيرنام.
Setelah beberapa hari Jalak Bentala ditumbangkan, Nirnama telah banyak berkongsi berkenaan Islam kepada mereka. 	 ستله ببراڤ هاري جالق بنتالا دتومبڠكن، نيرنام تله باڽق بركوڠسي بركنأن إسلام كڤد مريک.
Engkau tidak perlu risau. 	 اڠكاو تيدق ڤرلو ريساو.
Aku akan sentiasa bersamamu, Nirnama. 	 اكو اكن سنتياس برساممو، نيرنام.
Nirnama menggeleng. 	 نيرنام مڠڬيليڠ.
Ya. 	 يا.
Aku tidak meragui tekad tuanku puteri. 	 اكو تيدق مراڬوءي تيكد توانكو ڤوتري.
Tetapi jika Allah aturkan Jagat Suci berjaya ditumbangkan kelak, hajat aku adalah mahu menetap di Tanah Semenanjung. 	 تتاڤي جک الله اتوركن جاڬت سوچي برجاي دتومبڠكن كلق، حاجة اكو اداله ماهو منتڤ دتانه سمننجوڠ.
Itu tanah airku. 	 ايت تانه اءيركو.
Tempat aku akan berbakti sehingga ke akhir hayatku. 	 تمڤت اكو اكن بربقتي سهيڠݢ كأخير حياتكو.
Bukan di sini. 	 بوكن دسيني.
Wajah Puteri Santubong menjadi muram. 	 واجه ڤوتري سنتوبوڠ منجادي مورم.
Dia menunduk. 	 دي منوندوق.
Alangkah segannya aku membawa hal ini kepadamu. 	 الڠكه سڬنڽ اكو ممباوا حال اين كڤدمو.
Dia mengalihkan pandangan ke lautan luas. 	 دي مڠاليهكن  ڤندڠن كلاءوتن لواس.
Tersenyum Nirnama dengan bicara sang puteri. 	 ترسڽوم نيرنام دڠن بيچارا سڠ ڤوتري.
Jangan begitu, tuanku puteri. 	 جاڠن بڬيتو، توانكو ڤوتري.
Tiada apa yang perlu disegankan. 	 تياد اڤ يڠ ڤرلو دسڬنكن.
Adalah wajar seseorang yang mempunyai perasaan terhadap seseorang yang lain, meluahkannya. 	 اداله واجر سسأورڠ يڠ ممڤوڽاءي ڤراسان ترهادڤ سسأورڠ يڠ لاءين، ملواهكنڽ.
Jika diterima, persediaan sepatutnya boleh diusahakan. 	 جک دتريما، ڤرسدياءن سڤاتوتڽ بوليه داوسهاكن.
Jika ditolak, usaha untuk meneruskan kehidupan boleh digerakkan. 	 جک دتولق، اوسها اونتوق منروسكن كهيدوڤن بوليه دڬرقكن.
Dahi Puteri Santubong berkerut. 	 داهي ڤوتري سنتوبوڠ بركروت.
Wah, engkau bagaikan seseorang yang telah mendalami perasaan cinta. 	 واه، اڠكاو باڬايكن سساورڠ يڠ تله مندالمي ڤراساءن چينتا.
Adakah cinta engkau pernah ditolak?  Nirnama tertawa kecil dan menggeleng. 	 ادكه چينتا اڠكاو ڤرنه دتولق؟  نيرنام ترتاوا كچيل دان مڠڬيليڠ.
Pandangan kemudian jatuh kepada Cendana yang sedang berbual mesra dengan Puteri Sejinjang. 	 ڤندڠن كمودين جاتوه كڤد چندانا يڠ سدڠ بربوال مسرا دڠن ڤوتري سجينجڠ.
Aku hanya menasihati diriku sendiri. 	 اكو هاڽ منصيحتي ديريكو سنديري.
Terukir senyuman lebar lagi manis pada bibir Puteri Santubong. 	 تراوكير سڽومن ليبر لاڬي مانيس ڤد بيبير ڤوتري سنتوبوڠ.
Dia turut sama memerhatikan Cendana dan kembarnya. 	 دي توروت سام ممرهاتيكن چندانا دان كمبرڽ.
Aku memahami. 	 اكو ممهمي.
Tuanku puteri, sekiranya yang benar-benar tuanku puteri cari ialah seorang yang layak, sudilah kiranya tuanku puteri pertimbangkan cadanganku. 	 توانكو ڤوتري، سكيراڽ يڠ بنر٢توانكو ڤوتري چاري اياله سأورڠ يڠ لايق، سوديله كيراڽ توانكو ڤوتري ڤرتيمبڠكن چادڠنكو.
Muhammad Jenin merupakan calon yang terbaik. 	 محمد جنين مروڤاكن چالون يڠ ترباءيق.
Mata Puteri Santubong membesar. 	 مات ڤوتري سنتوبوڠ ممبسر.
Terus pandangannya beralih kepada Jenin. 	 تروس  ڤندڠنڽ براليه كڤد جنين.
Kebetulan, Jenin sedang mencuri pandang kepadanya. 	 كبتولن، جنين سدڠ منچوري ڤندڠ كڤدڽ.
Terus Jenin mengalihkan pandangan. 	 تروس جنين مڠاليهكن ڤندڠن.
Koyak bibir Puteri Santubong dengan senyuman. 	 كويق بيبير ڤوتري سنتوبوڠ دڠن سڽومن.
Muhammad Jenin orang yang ada wawasan. 	 محمد جنين اورڠ يڠ اد واواسن.
Buah fikirannya mampu menjadi tambahan kepada kekuatan Kerajaan Serawa. 	 بواه فيكيرنڽ ممڤو منجادي تمبهن كڤد كقواتن كراجاءن سراوا.
Cara pandangnya akan membuatkan Kerajaan Serawa bangkit lebih tinggi. 	 چارا ڤندڠڽ اكن ممبواتكن كراجاءن سراوا بڠكيت لبيه تيڠڬي.
Tambah pula, Muhammad Jenin anak jati Kerajaan Serawa. 	 تمبه ڤولا، محمد جنين انق جاتي كراجاءن سراوا.
Apatah lagi, dia memang telah menyimpan rasa cinta kepada tuanku puteri semenjak sekian lama. 	 اڤاته لاڬي، دي ميمڠ تله مڽيمڤن راس چينتا كڤد توانكو ڤوتري سمنجق سكين لاما.
Benarkah?  Aku tidak pernah berbohong, tuanku puteri. 	 بنركه؟  اكو تيدق ڤرنه بربوهوڠ، توانكو ڤوتري.
Puteri Santubong memandang ke arah Jenin. 	 ڤوتري سنتوبوڠ ممندڠ كأره جنين.
Sekali lagi pandangan mereka bertaut. 	 سكالي لاڬي  ڤندڠن مريک برتاوت.
Nirnama dapat melihat yang Jenin cepat-cepat melarikan pandangannya. 	 نيرنام داڤت مليهت يڠ جنين چڤت٢ ملاريكن  ڤندڠنڽ.
Terus Nirnama tertawa kecil dan menggeleng. 	 تروس نيرنام ترتاوا كچيل دان مڠڬيليڠ.
Aku harap cadanganku ini diterima baik. 	 اكو هارڤ چادڠنكو اين دتريما باءيق.
Harapnya, tidaklah tuanku puteri berkecil hati dengan penolakanku. 	 هارڤڽ، تيدكله توانكو ڤوتري بركچيل هاتي دڠن ڤنولقنكو.
Harapnya, penolakanku tidaklah menghilangkan nekad tuanku puteri memeluk agama Allah, Islam. 	 هارڤڽ، ڤنولاقنكو تيدقله مڠهيلڠكن نيكد توانكو ڤوتري مملوق اڬام الله، إسلام.
Tidak, tidak. 	 تيدق، تيدق.
Aku jujur mahu menerima agamamu. 	 اكو جوجور ماهو منريما اڬاممو.
Aku bukan mahu menerimanya kerana mahu mendapatkanmu. 	 اكو بوكن ماهو منريماڽ كران ماهو منداڤتكنمو.
Aku benar-benar tertarik dengan apa yang engkau bentangkan berkenaan Islam. 	 اكو بنر٢ترتاريق دڠن اڤ يڠ اڠكاو بنتڠكن بركناءن إسلام.
Mungkin jika kami ini dibesarkan dalam agama itu, tidaklah kami tersungkur ditipu cinta Putera. 	 موڠكين جک كامي اين دبسركن دالم اڬام ايت، تيدكله كامي ترسوڠكور دتيڤو چينتا ڤوترا.
Puteri Santubong berdehem. 	 ڤوتري سنتوبوڠ بردهيم.
Jalak Bentala, maksudku. 	 جالق بنتالا، مقصودكو.
Nirnama terangguk-angguk. 	 نيرنام تراڠڬوق-اڠڬوق.
Jika demikian, aku ingin membawa satu hajat yang besar dan aku harap tuanku puteri dan Tuanku Puteri Sejinjang sudi mendengarnya. 	 جک دمکين، اكو ايڠين ممباوا ساتو حاجة يڠ بسر دان اكو هارڤ توانكو ڤوتري دان توانكو ڤوتري سجينجڠ سودي مندڠرڽ.
Aku juga berharap Muhammad Jenin ada bersama. 	 اكو جوݢ برهارڤ محمد جنين اد برسام.
Ah, boleh, Nirnama. 	 اه، بوليه، نيرنام.
Puteri Santubong melaung, memanggil kembarnya. 	 ڤوتري سنتوبوڠ ملاءوڠ، ممڠڬيل كمبرڽ.
Ini membuatkan Jenin, Nadim dan Cendana turut memandang ke arah mereka berdua. 	 اين ممبواتكن جنين، نديم دان چندانا توروت ممندڠ كأره مريک بردوا.
Nirnama melambai-lambai ke arah mereka, mengajak mereka datang bersama. 	 نيرنام ملمباي-لمباي كأره مريک، مڠاجق مريک داتڠ برسام.
Apa yang kalian rancak bualkan? Ada riak-riak cemburu pada wajah Cendana. 	 اڤ يڠ كالين رنچق بوالكن؟ اد رياق٢ چمبورو ڤد واجه چندانا.
Apakah Nirnama bakal menjadi Raja Kerajaan Serawa, bersuamikan Puteri Santubong? Nadim mengangkat dua keningnya, nakal menyakat. 	 اڤاكه نيرنام باكل منجادي راج كراجاءن سراوا، برسواميكن ڤوتري سنتوبوڠ؟ نديم مڠڠكت دوا كنيڠڽ، ناكل مڽاكت.
Benarkah?! Jenin mencelah, jelas kerisauan. 	 بنركه؟! جنين منچله، جلس كريساوان.
Wah, tahniah, adinda! Puteri Sejinjang pantas bersetuju. 	 واه، تهنيئه، اديندا! ڤوتري سجينجڠ ڤانتس برستوجو.
Puteri Santubong memandang Nirnama. 	 ڤوتري سنتوبوڠ ممندڠ نيرنام.
Lelaki berparut itu hanya tersenyum. 	 للاكي برڤاروت ايت هاڽ ترسڽوم.
Puteri Santubong menggeleng. 	 ڤوتري سنتوبوڠ مڠڬيليڠ.
Walaupun itu hajatku, Nirnama telah menolaknya dengan baik. 	 والاوڤون ايت حاجتكو، نيرنام تله منولقڽ دڠن باءيق.
Sekarang dia mahu membentangkan sesuatu dan mahu ia didengari kita semua. 	 سكارڠ دي ماهو ممبنتڠكن سسواتو دان ماهو اي ددڠري كيت سموا.
Semua pandangan beralih kepada Nirnama. 	 سموا ڤندڠن براليه كڤد نيرنام.
Dengan perkembangan terbaru, aku yakin Jagat Suci tidak akan berdiam diri. 	 دڠن ڤركمبڠن تربارو، اكو يقين جاڬت سوچي تيدق اكن برديام ديري.
Dia pasti menggerakkan tentera untuk meranapkan Semutar Putih. 	 دي ڤستي مڠڬرقكن تنترا اونتوق مرانڤكن سموتر ڤوتيه.
Dia tidak akan membuka peluang untuk Semutar Putih berkembang lebih dari sekarang. 	 دي تيدق اكن ممبوک ڤلواڠ اونتوق سموتر ڤوتيه بركمبڠ لبيه دري سكارڠ.
Kejatuhan Wilayah Ujong sudah cukup untuk membuatkan dia bertindak sedemikian. 	 كجاتوهن ولايه اوجوڠ سوده چوكوڤ اونتوق ممبواتكن دي برتيندق سدميكين.
Apatah lagi setelah tewasnya Jalak Bentala. 	 اڤاته لاڬي ستله تيواسڽ جالق بنتالا.
Pasti Jagat Suci akan mengerahkan tenteranya. 	 ڤستي جاڬت سوچي اكن مڠرهكن تنتراڽ.
Hah, jadi apa yang perlu kita lakukan?  Aku menjunjung kasih atas kesudian Tuanku Puteri Santubong dan Tuanku Puteri Sejinjang mahu menghantar kami pulang, bersama-sama sebuah armada sebagai tanda hubungan baru terbina antara Kerajaan Serawa dan Kerajaan Semutar Putih. 	 هاه، جادي اڤ يڠ ڤرلو كيت لاكوكن؟  اكو منجونجوڠ كاسيه اتس كسودين توانكو ڤوتري سنتوبوڠ دان توانكو ڤوتري سجينجڠ ماهو مڠهنتر كامي ڤولڠ، برساما-سامسبواه ارماد سباڬاي تندا هوبوڠن بارو تربينا انتارا كراجاءن سراوا دان كراجاءن سموتر ڤوتيه.
Tetapi bolehkah kiranya dipertimbangkan untuk dihantar lagi beberapa armada?  Cendana, Nadim dan Jenin memandang Puteri Santubong dan Puteri Sejinjang. 	 تتاڤي بوليهكه كيراڽ دڤرتيمبڠكن اونتوق دهنتر لاڬي ببراڤ ارماد؟  چندانا، نديم دان جنين ممندڠ ڤوتري سنتوبوڠ دان ڤوتري سجينجڠ.
Dua puteri itu saling berpandangan sesama sendiri. 	 دوا ڤوتري ايت ساليڠ بر ڤندڠن سسام سنديري.
Kemudian, Puteri Santubong memandang Jenin. 	 كمودين، ڤوتري سنتوبوڠ ممندڠ جنين.
Apa pandanganmu, Muhammad Jenin?  Jenin tersentak, langsung tidak menyangka Puteri Santubong akan meminta pendapatnya. 	 اڤ  ڤندڠنمو، محمد جنين؟  جنين ترسنتق، لڠسوڠ تيدق مڽڠک ڤوتري سنتوبوڠ اكن ممينتا ڤنداڤتڽ.
Tambah pula, berbicara langsung dengannya. 	 تمبه ڤولا، بربيچارا لڠسوڠ دڠنڽ.
Wajahnya kemerah-merahan. 	 واجهڽ كميره-ميرهن.
Segera Nadim menyiku Jenin, mengisyaratkan agar dia berbicara. 	 سڬرا نديم مڽيكو جنين، مڠإشارتكن اڬر دي بربيچارا.
Tangan Jenin naik menggaru belakang kepala yang tidak gatal. 	 تاڠن جنين ناءيق مڠڬارو بلاكڠ كڤالا يڠ تيدق ڬتل.
Aku berpandangan, jangkaan Nirnama ada kebenaran. 	 اكو بر ڤندڠن، جڠكاءن نيرنام اد كبنرن.
Jagat Suci mahu menguasai bukan sahaja Tanah Semenanjung, tetapi Kerajaan Serawa. 	 جاڬت سوچي ماهو مڠواساءي بوكن سهاج تانه سمننجوڠ، تتاڤي كراجاءن سراوا.
Bahkan, mungkin keseluruhan Nusantara. 	 بهكن، موڠكين كسلوروهن نوسنتارا.
Rancangannya telah terjejas teruk. 	 رانچڠنڽ تله ترججس تروق.
Pasti dia akan bertindak balas dengan lebih dahsyat. 	 ڤستي دي اكن برتيندق بالس دڠن لبيه دهشت.
Tetapi Kerajaan Serawa baru berdamai. 	 تتاڤي كراجاءن سراوا بارو برداماي.
Tentera kita banyak yang terkorban. 	 تنترا كيت باڽق يڠ ترقربان.
Banyak juga yang masih cedera dan sedang dirawat. 	 باڽق جوݢ يڠ ماسيه چدرا دان سدڠ دراوت.
Bahkan negara jiran bila-bila sahaja mungkin akan melanggar kita. 	 بهكن نڬارا جيرن بيلا٢سهاج موڠكين اكن ملڠڬر كيت.
Puteri Sejinjang mencelah. 	 ڤوتري سجينجڠ منچله.
Aku boleh merangka rancangan untuk meletakkan tentera-tentera kita yang masih berkemampuan di tempat-tempat yang terbaik, supaya sekiranya ada mata-mata dari luar yang mengintai Kerajaan Serawa, mereka akan menyangka kekuatan kita tidak berkurangan. 	 اكو بوليه مرڠک رانچڠن اونتوق ملتقكن تنترا٢ كيت يڠ ماسيه بركممڤوان دتمڤت-تمڤت يڠ ترباءيق، سوڤاي سكيراڽ اد مات٢ دري لوار يڠ مڠينتاي كراجاءن سراوا، مريک اكن مڽڠک كقواتن كيت تيدق بركورڠن.
Pada masa yang sama, berdasarkan pengamatanku, kita boleh menghantar separuh tentera kita ke Tanah Semenanjung untuk membantu Semutar Putih. 	 ڤد ماس يڠ سام، برداسركن ڤڠامتنكو، كيت بوليه مڠهنتر سيڤروه تنترا كيت كتانه سمننجوڠ اونتوق ممبنتو سموتر ڤوتيه.
Semua mata memandang Jenin. 	 سموا مات ممندڠ جنين.
Tambahan, Jagat Suci itu di Tanah Semenanjung. 	 تمبهن، جاڬت سوچي ايت دتانه سمننجوڠ.
Kita tidak wajar menunggu dia datang ke Kerajaan Serawa untuk berbuat makar baru kita menyerangnya. 	 كيت تيدق واجر منوڠڬو دي داتڠ ككراجاءن سراوا اونتوق بربوات ماكر بارو كيت مڽرڠڽ.
Adalah bagus kita menyerangnya terlebih dahulu. 	 اداله باڬوس كيت مڽرڠڽ ترلبيه دهولو.
Tumbangnya Jagat Suci, menjamin kemakmuran Tanah Semenanjung. 	 تومبڠڽ جاڬت سوچي، منجامين كمعمورن تانه سمننجوڠ.
Jenin memetik jari. 	 جنين ممتيق جاري.
Tiada kerajaan lain di Tanah Semenanjung kecuali Semutar Putih. 	 تياد كراجاءن لاءين دتانه سمننجوڠ كچوالي سموتر ڤوتيه.
Tumbangnya Indera Kayangan, Semutar Putih akan memimpin seluruh Tanah Semenanjung. 	 تومبڠڽ ايندرا كايڠن، سموتر ڤوتيه اكن مميمڤين سلوروه تانه سمننجوڠ.
Sekarang, Semutar Putih merupakan rakan kepada Kerajaan Serawa. 	 سكارڠ، سموتر ڤوتيه مروڤاكن راكن كڤد كراجاءن سراوا.
Keamanan Tanah Semenanjung menjamin kemakmuran Kerajaan Serawa. 	 كأمانن تانه سمننجوڠ منجامين كمعمورن كراجاءن سراوا.
Hah! Nadim menambah. 	 هاه! نديم منمبه.
Apa yang dinyatakan oleh mereka itu benar, tuanku puteri berdua. 	 اوه مانوق ڤنسوه، لتاوق، دان اوماءي ساجين للوري سمبوتن راماي ڬمبارن سراوا اينده دان ڤرماءي رانه نن سروا كين منداماي  اواس دان ڤانتاو جرت نن تمڤن ايلق ترسنتاو جيلماءن ليڤن سانق سيوري ڤرلوله مڤن برسام چكال ملڠكه دڤن  توڬس منجاݢ تانه تمڤتن واجر دباوا سڠ انق وطن يڠ ستيا تانه باڽق ليڤتن والاو مت اڠن باهن ساكتن  هوبوڠن راج رنتس لاءوتن برڤقسي داڬڠن برڤنجي سورتن برلاير اكن ساتو اڠكتن بوقتي برمولا ڤرسڤاكتن  اڤ يڠ دڽاتاكن اوليه مريک ايت بنر، توانكو ڤوتري بردوا.
Untuk jangka masa yang panjang, langkah ini baik bagi Kerajaan Serawa. 	 اونتوق جڠک ماس يڠ ڤنجڠ، لڠكه اين باءيق باڬي كراجاءن سراوا.
Memang ada akibatnya sekiranya usaha ini gagal. 	 ميمڠ اد عاقبةڽ سكيراڽ اوسها اين ڬاڬل.
Tetapi jika Kerajaan Serawa tidak membantu Semutar Putih sekarang, tatkala Semutar Putih ditumbangkan kelak, sudah pasti Kerajaan Serawa menjadi sasaran seterusnya. 	 تتاڤي جک كراجاءن سراوا تيدق ممبنتو سموتر ڤوتيه سكارڠ، تتكالا سموتر ڤوتيه دتومبڠكن كلق، سوده ڤستي كراجاءن سراوا منجادي ساسرن ستروسڽ.
Cendana mencelah. 	 چندانا منچله.
Puteri Santubong dan Puteri Sejinjang sekali lagi saling berpandangan. 	 ڤوتري سنتوبوڠ دان ڤوتري سجينجڠ سكالي لاڬي ساليڠ برڤندڠن.
Kemudian, Puteri Santubong memandang Nirnama. 	 كمودين، ڤوتري سنتوبوڠ ممندڠ نيرنام.
Pandangan engkau berkenaan Muhammad Jenin nyata ada kebenarannya. 	 ڤندڠن اڠكاو بركناءن محمد جنين ڽات اد كبنرنڽ.
Nirnama tersenyum nipis. 	 نيرنام ترسڽوم نيڤيس.
Kata-kata itu membuatkan Jenin berkerut dahi. 	 كات٢ ايت ممبواتكن جنين بركروت داهي.
Kalian bersembang tentangku?  Muhammad Jenin, mulai hari ini engkau diangkat menjadi Bendahara Kerajaan Serawa. 	 كالين برسمبڠ تنتڠكو؟  محمد جنين، مولاءي هاري اين اڠكاو دأڠكت منجادي بنداهارا كراجاءن سراوا.
Tugasan pertama engkau adalah berbincang dengan para panglima kami, dan menyusun kekuatan tentera kita sebaik mungkin. 	 توڬسن ڤرتام اڠكاو اداله بربينچڠ دڠن ڤارا ڤڠليما كامي، دان مڽوسون كقواتن تنترا كيت سباءيق موڠكين.
Supaya kerajaan ini tidak lemah, pada masa yang sama masih dapat membantu Semutar Putih. 	 سوڤاي كراجاءن اين تيدق لمه، ڤد ماس يڠ سام ماسيه داڤت ممبنتو سموتر ڤوتيه.
Ampun, tuanku puteri. 	 امڤون، توانكو ڤوتري.
Aku akan memikul tanggungjawab ini sebaik mungkin! Terus Jenin mengangkat sembah. 	 اكو اكن مميكول تڠݢوڠجواب اين سبايق موڠكين! تروس جنين مڠڠكت سمبه.
Alhamdulillah. 	 الحمد لله.
Senyuman Nirnama melebar. 	 سڽومن نيرنام مليبر.
Demikian Nadim dan Cendana. 	 دمکين نديم دان چندانا.
Besar hikmahnya perjalanan kita ke Kerajaan Serawa ini. 	 بسر حكمهڽ ڤرجالنن كيت ككراجاءن سراوا اين.
Siapa sangka kita ke mari dan diberi peluang mendamaikan kerajaan yang bergejolak? Kemudian menambah pula kekuatan untuk menumbangkan Jagat Suci? Cendana memandang Nadim, kemudian pandangan itu melekat pada wajah Nirnama. 	 سياڤا سڠک كيت كماري دان دبري ڤلواڠ مندامايكن كراجاءن يڠ برڬجولق؟ كمودين منمبه ڤولا كقواتن اونتوق منومبڠكن جاڬت سوچي؟ چندانا ممندڠ نديم، كمودين  ڤندڠن ايت ملكت ڤد واجه نيرنام.
Tetapi nampaknya memandangkan hal ini baru diputuskan, sudah pasti pergerakan itu akan mengambil masa. 	 تتاڤي نمڤقڽ ممندڠكن حال اين بارو دڤوتوسكن، سوده ڤستي ڤرڬرقن ايت اكن مڠمبيل ماس.
Tidaklah dapat bersamamu pulang ke Tanah Semenanjung esok. 	 تيدقله داڤت برساممو ڤولڠ كتانه سمننجوڠ ايسوق.
Hanya satu armada yang dirancang awal akan bersama kalian. 	 هاڽ ساتو ارماد يڠ درانچڠ اول اكن برسام كالين.
Puteri Sejinjang memandang Puteri Santubong. 	 ڤوتري سجينجڠ ممندڠ ڤوتري سنتوبوڠ.
Puteri Santubong mengangguk. 	 ڤوتري سنتوبوڠ مڠڠڬوق.
Nirnama menggeleng. 	 نيرنام مڠڬيليڠ.
Tidak mengapa, tuanku puteri berdua. 	 تيدق مڠاڤ، توانكو ڤوتري بردوا.
Aku juga tidak pasti keadaan Semutar Putih sekarang. 	 اكو جوݢ تيدق ڤستي كأداءن سموتر ڤوتيه سكارڠ.
Mungkin kelewatan itu akan ada hikmahnya. 	 موڠكين كليواتن ايت اكن اد حكمهڽ.
Hah, memberikan kejutan kepada musuh contohnya. 	 هاه، ممبريكن كجوتن كڤد موسوه چونتوهاڽ.
Mereka tidak akan mampu menerima kejutan tersebut. 	 مريک تيدق اكن ممڤو منريما كجوتن ترسبوت.
Cendana tertawa. 	 چندانا ترتاوا.
Menarik, menarik. 	 مناريق، مناريق.
Jenin terangguk-angguk. 	 جنين تراڠڬوق-اڠڬوق.
Ah, kemudian, Kerajaan Serawa sudah lama tidak menggerakkan sekian banyak armada. 	 اه، كمودين، كراجاءن سراوا سوده لاما تيدق مڠڬرقكن سكين باڽق ارماد.
Keadaan armada-armada kita perlukan tambah baik dengan pantas. 	 كأداءن ارماد-ارماد كيت ڤرلوكن تمبه باءيق دڠن ڤانتس.
Puteri Sejinjang menyilangkan tangan di atas dada. 	 ڤوتري سجينجڠ مڽيلڠكن تاڠن دأتس دادا.
Atau mungkin, jika mahu lebih segera, kita perlukan pihak yang boleh memberikan kita armada-armada baru. 	 اتاو موڠكين، جک ماهو لبيه سڬرا، كيت ڤرلوكن ڤيهق يڠ بوليه ممبريكن كيت ارماد٢ بارو.
Puteri Santubong menambah. 	 ڤوتري سنتوبوڠ منمبه.
Untuk yang itu, tuanku puteri tidak perlu risau. 	 اونتوق يڠ ايت، توانكو ڤوتري تيدق ڤرلو ريساو.
Aku ada mengenali insan yang rela membantu. 	 اكو اد مڠنالي انسان   يڠ ريلا ممبنتو.
Senyuman pada bibir Nirnama tidak lekang. 	 سڽومن ڤد بيبير نيرنام تيدق لكڠ.
Mat Jenin!  Nadim terus mendakap Jenin sebaik sahaja pemuda itu tiba ke puncak bukit. 	 مت جنين!  نديم تروس منداكڤ جنين سبايق سهاج ڤمودا ايت تيبا كڤونچق بوكيت.
Tun Nirmala hanya memerhatikan. 	 تون نيرمالا هاڽ ممرهاتيكن.
Nadim merenggangkan dakapan. 	 نديم مرڠڬڠكن داكڤن.
Wah, jauh beza engkau ya? Sekarang dengan pakaian megah. 	 واه، جاءوه بيذا اڠكاو يا؟ سكارڠ دڠن ڤاكاين  مڬه.
Selayaknya mamanda  bendahara sebuah kerajaan besar!  Jenin tersengih dan menepuk-nepuk bahu Nadim. 	 سلايقڽ ممندا بنداهارا سبواه كراجاءن بسر!  جنين ترسڠيه دان منڤوق-نڤوق باهو نديم.
Engkau apa bezanya, Nadim? Tidak lagi berpakaian lusuh seperti sebelum ini!  Hah, istana Semutar Putih yang berikan aku persalinan ini. 	 اڠكاو اڤ بيذاڽ، نديم؟ تيدق لاڬي برڤاكاين  لوسوه سڤرتي سبلوم اين!  هاه، ايستان سموتر ڤوتيه يڠ بريكن اكو ڤرسالينن اين.
Nadim memerhatikan pakaiannya sendiri yang tidak kalah mutunya. 	 نديم ممرهاتيكن ڤاكاين ڽ سنديري يڠ تيدق كاله موتوڽ.
Mamanda Bendahara Tun Nirmala, aku menyampaikan salam hormat daripada Tuanku Puteri Santubong dan Tuanku Puteri Sejinjang. 	 ممندا بنداهارا تون نيرمالا، اكو مڽمڤأيكن سلام حرمت درڤد توانكو ڤوتري سنتوبوڠ دان توانكو ڤوتري سجينجڠ.
Assalamu’alaikum. 	 السلام عليكم.
Dahi Tun Nirmala berkerut sedikit. 	 داهي تون نيرمالا بركروت سديكيت.
Waalaikumussalam. 	 وعليكم السلام.
Apakah kedua-duanya sudah memeluk Islam?  Bahkan kebanyakan rakyat Kerajaan Serawa telah memeluk agama itu, mengikuti tuanku puteri berdua. 	 اڤاكه كدوا-دواڽ سوده مملوق إسلام؟  بهكن كباڽقن رعيت كراجاءن سراوا تله مملوق اڬام ايت، مڠيكوتي توانكو ڤوتري بردوا.
Senyuman Jenin melebar. 	 سڽومن جنين مليبر.
Tun Nirmala dan Nadim saling berpandangan. 	 تون نيرمالا دان نديم ساليڠ بر ڤندڠن.
Maha Besar Allah. 	 مها بسر الله.
Siapa yang menyangka. 	 سياڤا يڠ مڽڠک.
Manakala yang tidak memeluk agama Islam dibiarkan bebas dengan kepercayaan masing-masing. 	 مانكالا يڠ تيدق مملوق اڬام إسلام دبياركن بيبس دڠن كڤرچاياءن ماسيڠ٢.
Tuanku Puteri Santubong dan Tuanku Puteri Sejinjang sama-sama berusaha memerintah Kerajaan Serawa dengan ketinggian akhlak dan keadilan yang diangkat oleh Islam. 	 توانكو ڤوتري سنتوبوڠ دان توانكو ڤوتري سجينجڠ سام٢براوسها ممرينته كراجاءن سراوا دڠن كتيڠڬين أخلاق دان كعاديلن يڠ دأڠكت اوليه إسلام.
Sebagaimana yang diajarkan oleh Nirnama kepada kami sebelum pulang. 	 سباڬايمان يڠ دأجركن اوليه نيرنام كڤد كامي سبلوم ڤولڠ.
Hah, engkau telah bersua dengan Nirnama?  Jenin mengangguk. 	 هاه، اڠكاو تله برسوا دڠن نيرنام؟  جنين مڠڠڬوق.
Dia yang menyarankan aku ke mari. 	 دي يڠ مڽارنكن اكو كماري.
Katanya aku lebih cocok untuk berada di sini. 	 كاتڽ اكو لبيه چوچوک اونتوق براد دسيني.
Alhamdulillah. 	 الحمدلله.
Allah mengaturkan kalian tiba tepat pada masanya. 	 الله مڠاتوركن كالين تيبا تڤت ڤد ماسڽ.
Nadim menepuk bahu Jenin sedikit kuat. 	 نديم منڤوق باهو جنين سديكيت قوات.
Alhamdulillah. 	 الحمدلله.
Kami tiba hakikatnya dua hari lalu. 	 كامي تيبا حقيقتڽ دوا هاري لالو.
Sebagaimana nasihat Nirnama, perjalanan kami dirahsiakan. 	 سباڬايمان نصيحت نيرنام، ڤرجالنن كامي درهسياكن.
Hatta apabila memasuki Selat Melaka, kami cuba sebaik mungkin bergerak saat kabus tebal saja. 	 حتى اڤابيلا مماسوقكي سلت ملاک، كامي چوبا سباءيق موڠكين برڬرق ساعت كابوس تبل ساج.
Begitu hebat sekali kemampuan nakhoda yang memimpin armada kalian? Tun Nirmala nyata teruja. 	 بڬيتو هيبت سكالي كممڤوان نخودا يڠ مميمڤين ارماد كالين؟ تون نيرمالا ڽات تروجا.
Hah, sudah pastilah, mamanda bendahara. 	 هاه، سوده ڤستيله، ممندا بنداهارا.
Orang Kaya Besar Tanggang sendiri yang mengetuai armada Kerajaan Serawa ke mari. 	 اورڠ كاي بسر تڠݢڠ سنديري يڠ مڠتواءي ارماد كراجاءن سراوا كماري.
Bukankah begitu, Mat Jenin? Nadim memandang Jenin. 	 بوكنكه بڬيتو، مت جنين؟ نديم ممندڠ جنين.
Jenin mengangguk dengan senyum yang tidak lekang. 	 جنين مڠڠڬوق دڠن سڽوم يڠ تيدق لكڠ.
Benar. 	 بنر.
Apabila mendengar khabar bahawa Kerajaan Serawa memerlukan kepakarannya, Orang Kaya Besar Tanggang tidak berfikir panjang dan bersetuju. 	 اڤابيلا مندڠر خبر بهاوا كراجاءن سراوا ممرلوكن كڤاكرنڽ، اورڠ كاي بسر تڠݢڠ تيدق برفيكير ڤنجڠ دان برستوجو.
Engkau tahu semua ini tetapi tidak mengkhabarkan kepadaku? Tun Nirmala menyilang kedua-dua belah tangan di atas dada sambil memandang Nadim. 	 اڠكاو تاهو سموا اين تتاڤي تيدق مڠخبركن كڤدكو؟ تون نيرمالا مڽيلڠ كدوا-دوا بله تاڠن دأتس دادا سمبيل ممندڠ نديم.
Nadim tersengih. 	 نديم ترسڠيه.
Nirnama meminta semua ini dirahsiakan. 	 نيرنام ممينتا سموا اين درهسياكن.
Mungkin kerana dia telah menghidu pengkhianatan Tuha lebih awal. 	 موڠكين كران دي تله مڠهيدو ڤڠخيانتن توها لبيه اول.
Jika Tuha tahu akan hakikat kewujudan tentera bantuan yang lebih besar dari Kerajaan Serawa, pasti Jagat Suci akan hadir dengan kekuatan yang jauh lebih besar, atau melakukan sesuatu bagi menghadapi semua ini. 	 جک توها تاهو اكن حقيقة كوجودن تنترا بنتوان يڠ لبيه بسر دري كراجاءن سراوا، ڤستي جاڬت سوچي اكن حاضير دڠن كقواتن يڠ جاءوه لبيه بسر، اتاو ملاكوكن سسواتو باڬي مڠهادڤي سموا اين.
Budak itu mendepangkan tangan sambil menghadap medan peperangan. 	 بودق ايت مندڤڠكن تاڠن سمبيل مڠهادڤ ميدن ڤڤرڠن.
Tun Nirmala dan Jenin serentak memerhatikan hal yang sama. 	 تون نيرمالا دان جنين سرنتق ممرهاتيكن حال يڠ سام.
Bersama kekuatan Sultan Alauddin, Laksamana Jebat, Laksamana Kasturi, ditambah beberapa orang panglima kami, gabungan tentera Kerajaan Semutar Putih dan Kerajaan Serawa lebih tersusun. 	 برسام كقواتن سلطان علاءالدين، لقسامان جبت، لقسامان كستوري، دتمبه ببراڤ اورڠ ڤڠليما كامي، ڬابوڠن تنترا كراجاءن سموتر ڤوتيه دان كراجاءن سراوا لبيه ترسوسون.
Serangan meriam kami juga nyata memberikan kejutan dan meragut banyak nyawa musuh. 	 سرڠن مريام كامي جوݢ ڽات ممبريكن كجوتن دان مراڬوت باڽق ڽاوا موسوه.
Hah, bagaimana kalian boleh terfikir hendak membawa meriam?  Oh, bukan kami bawa. 	 هاه، باڬايمان كالين بوليه ترفيكير هندق ممباوا مريام؟  اوه، بوكن كامي باوا.
Bahtera utama Orang Kaya Besar Tanggang telah dilengkapi senjata tersebut. 	 بهترا اوتام اورڠ كاي بسر تڠݢڠ تله دلڠكڤي سنجات ترسبوت.
Dia sedang berada di bahtera tersebut bagi mengawal serangan jarak jauh itu. 	 دي سدڠ براد دبهترا ترسبوت باڬي مڠاول سرڠن جارق جاءوه ايت.
Mata Nadim membulat, sementara Tun Nirmala terpana. 	 مات نديم ممبولت، سمنتارا تون نيرمالا ترڤان.
Mereka berdua cuba menalakan pandangan ke arah laut, tetapi yang mereka dapat lihat hanyalah bebola-bebola hitam galak melayang dari arah itu. 	 مريک بردوا چوبا منالاكن  ڤندڠن كأره لاءوت، تتاڤي يڠ مريک داڤت ليهت هاڽله ببولا٢هيتم ڬالق ملايڠ دري اره ايت.
Laut tidak kelihatan, tersembunyi di balik belantara. 	 لاءوت تيدق كليهتن، ترسمبوڽي دباليق بلنتارا.
Hanya Orang Kaya Besar Tanggang dan anak-anak kapalnya mempunyai kepakaran mengawal meriam tersebut. 	 هاڽ اورڠ كاي بسر تڠݢڠ دان انق٢ كاڤلڽ ممڤوڽاءي كڤاكرن مڠاول مريام ترسبوت.
Begitu cantik hikmah susunan Allah, hah! Nadim gembira sehingga mempamerkan giginya. 	 بڬيتو چنتيق حكمه سوسونن الله، هاه! نديم ڬمبيرا سهيڠݢ ممڤاميركن ڬيڬيڽ.
Sekarang engkau banyak menyebut nama Allah. 	 سكارڠ اڠكاو باڽق مڽبوت نام الله.
Apakah tidak ada lagi penunggu laut, datuk nenek penunggu belantara? Jenin menepuk belakang tubuh Nadim. 	 اڤاكه تيدق اد لاڬي ڤنوڠڬو لاءوت، داتوق نينيق ڤنوڠڬو بلنتارا؟ جنين منڤوق بلاكڠ توبوه نديم.
Kedua-duanya tertawa kuat sementara Tun Nirmala tersenyum nipis melihat ulah kedua-dua mereka. 	 كدوا-دواڽ ترتاوا قوات سمنتارا تون نيرمالا ترسڽوم نيڤيس مليهت اوله كدوا-دوا مريک.
Semoga hari ini berakhir dengan kemenangan kita!  Insya-Allah, mamanda bendahara. 	 سموݢ هاري اين برأخير دڠن كمنڠن كيت!  إن شاء الله، ممندا بنداهارا.
Hah, insya-Allah!   Jagat Suci tersentak bukan kepalang. 	 هاه، إن شاء الله!    جاڬت سوچي ترسنتق بوكن كڤالڠ.
Kehadiran gerombolan tentera baharu dari arah belantara itu terus melanggar tentera Indera Kayangan dari kedua-dua sisi sehingga kucar-kacir semuanya. 	 كحاضيرن ڬرومبولن تنترا بهارو دري اره بلنتارا ايت تروس ملڠڬر تنترا ايندرا كايڠن دري كدوا-دوا سيسي سهيڠݢ كوچر-كاچير سمواڽ.
Gajah-gajah bertempik garang apabila sisi kepala mereka dihujani anak panah. 	 ڬاجه٢ برتمڤيق ڬارڠ اڤابيلا سيسي كڤالا مريک دهوجني انق ڤانه.
Beberapa ekor yang dibutakan mula mengamuk, membunuh tidak kira kawan atau lawan. 	 ببراڤ ايكور يڠ دبوتاكن مولا مڠاموق، ممبونوه تيدق كيرا كاون اتاو لاون.
Pasukan berkuda Indera Kayangan kelam-kabut, tidak sempat berbuat apa-apa, dirempuh sekalian banyak tentera musuh yang baru hadir. 	 ڤاسوقن بركودا ايندرا كايڠن كلام-كابوت، تيدق سمڤت بربوات اڤ٢، درمڤوه سكالين باڽق تنترا موسوه يڠ بارو حاضير.
Banyak daripada kalangan tentera pejalan kaki turut rebah akibat serangan mengejut tersebut. 	 باڽق درڤد كالڠن تنترا ڤجالن كاكي توروت ربه عاقبة سرڠن مڠجوت ترسبوت.
Lebih memburukkan keadaan, barisan tengah dan belakang tentera Indera Kayangan juga dihujani bebola-bebola hitam yang apabila menyentuh tanah, menghasilkan letupan besar yang menghancurkan segala di sekitarnya. 	 لبيه ممبوروقكن كأداءن، باريسن تڠه دان بلاكڠ تنترا ايندرا كايڠن جوݢ دهوجني ببولا٢ هيتم يڠ اڤابيلا مڽنتوه تانه، مڠحاصيلكن لتوڤن بسر يڠ مڠهنچوركن سڬالا دسكيترڽ.
Daripada kelengkapan tentera yang baru hadir itu, jelas mereka merupakan tentera dari Kerajaan Serawa. 	 درڤد كلڠكڤن تنترا يڠ بارو حاضير ايت، جلس مريک مروڤاكن تنترا دري كراجاءن سراوا.
Mustahil. 	 مستحيل.
Bagaimana mereka boleh berada di sini dalam masa sebentar cuma? Jagat Suci memandang keadaan sekeliling. 	 باڬايمان مريک بوليه براد دسيني دالم ماس سبنتر چوما؟ جاڬت سوچي ممندڠ كأداءن سكليليڠ.
Bilangan tentera Indera Kayangan kelihatan mengecil jika mahu dibanding dengan gabungan tentera Semutar Putih dan Kerajaan Serawa. 	 بيلڠن تنترا ايندرا كايڠن كليهتن مڠچيل جک ماهو دبنديڠ دڠن ڬابوڠن تنترا سموتر ڤوتيه دان كراجاءن سراوا.
Nirnama telah menjangka tindak balas daripadamu. 	 نيرنام تله منجڠک تيندق بالس درڤدمو.
Apabila Kerajaan Serawa didamaikan, mereka telah bersetuju menghantar separuh tentera mereka ke Tanah Semenanjung. 	 اڤابيلا كراجاءن سراوا ددامايكن، مريک تله برستوجو مڠهنتر سڤاروه تنترا مريک كتانه سمننجوڠ.
Mengekori Nirnama tidak jauh di belakang. 	 مڠيكوري نيرنام تيدق جاءوه دبلاكڠ.
Aturan Allah, mereka sampai sekitar seminggu lebih lewat. 	 اتورن الله، مريک سمڤاي سكيتر سميڠڬو لبيه ليوات.
Sudah dua hari mereka di sini sebenarnya. 	 سوده دوا هاري مريک دسيني سبنرڽ.
Hanya diketahui Nirnama dan dua teman pengembaraannya. 	 هاڽ دكتاهوءي نيرنام دان دوا تمن ڤڠمباراءنڽ.
Hatta Semutar Putih pun tidak mengetahui. 	 حتى سموتر ڤوتيه ڤون تيدق مڠتاهوءي.
Adiwaja mempamerkan giginya yang putih itu. 	 اديواج ممڤاميركن ڬيڬيڽ يڠ ڤوتيه ايت.
Jagat Suci terkesima melihat tenteranya pula dibantai hebat. 	 جاڬت سوچي تركسيما مليهت تنتراڽ ڤولا دبنتاي هيبت.
Jika demikian, engkau perlu aku habisi dengan lebih pantas!  Jagat Suci menyambung serangan. 	 جک دمکين، اڠكاو ڤرلو اكو هابيسي دڠن لبيه ڤانتس!  جاڬت سوچي مڽمبوڠ سرڠن.
Dia mempersembahkan Silat Tanpa Nama, tetapi dengan penuh rakus dan ganas. 	 دي ممڤرسمبهكن سيلت تنڤا نام، تتاڤي دڠن ڤنوه راكوس دان ڬانس.
Ditambah dengan jin yang mendampingi, kekuatannya jelas bukan kekuatan manusia biasa. 	 دتمبه دڠن جين يڠ مندمڤيڠي، كقواتنڽ جلس بوكن كقواتن ماءنسي بياسا.
Adiwaja tangkas mengelak. 	 اديواج تڠكس مڠيلق.
Tetapi setiap elakannya diikuti tanah yang pecah dan terbelah. 	 تتاڤي ستياڤ ايلقكنڽ دإيكوتي تانه يڠ ڤچه دان تربله.
Menandakan jika serangan Jagat Suci itu mendarat ke tubuhnya, dia boleh mati serta-merta. 	 مننداكن جک سرڠن جاڬت سوچي ايت مندارت كتوبوهڽ، دي بوليه ماتي سرتا-مرتا.
Tanpa kedua-dua belah tangan pula, serangan Adiwaja terhad. 	 تنڤا كدوا-دوا بله تاڠن ڤولا، سرڠن اديواج ترحد.
Sekali-sekala dia melepaskan tendangan, sekali-sekala melibaskan lengan bajunya. 	 سكالي-سكالا دي ملڤسكن تندڠن، سكالي-سكالا مليبسكن لڠن باجوڽ.
Namun, serangan-serangan itu dapat ditepis dan dielak dengan mudah oleh Jagat Suci. 	 نامون، سرڠن٢ ايت داڤت دتڤيس دان دايلق دڠن موده اوليه جاڬت سوچي.
Apakah engkau akan selama-lamanya berundur dan mengelak sahaja, Adiwaja! Engkau pun tahu seranganku tidak akan memperapa-apakanmu. 	 اڤاكه اڠكاو اكن سلاما-لاماڽ براوندور دان مڠيلق سهاج، اديواج!  اڠكاو ڤون تاهو سرڠنكو تيدق اكن ممڤراڤا-اڤ كنمو.
Jadi, apa yang engkau tunggu lagi? Berserah sajalah. 	 جادي، اڤ يڠ اڠكاو توڠڬو لاڬي؟ برسره ساجله.
Bukankah engkau kemaruk ingin bertemu dengan Tuhanmu?  Jagat Suci menderam garang. 	 بوكنكه اڠكاو كماروکايڠين برتمو دڠن توهانمو؟  جاڬت سوچي مندرام ڬارڠ.
Jemarinya bertukar menjadi cakar. 	 جماريڽ برتوكر منجادي چاكر.
Serangannya bertambah ganas. 	 سرڠنڽ برتمبه ڬانس.
Namun, Adiwaja masih mampu mengelak. 	 نامون، اديواج ماسيه ممڤو مڠيلق.
Sungguhpun begitu, cakaran Jagat Suci menyebabkan ruang serangan menjadi semakin besar. 	 سوڠڬوهڤون بڬيتو، چاكرن جاڬت سوچي مڽببكن رواڠ سرڠن منجادي سماكين بسر.
Semakin banyak tanah terbelah dan pecah, menyebabkan pergerakan Adiwaja semakin tersekat. 	 سماكين باڽق تانه تربله دان ڤچه، مڽببكن ڤرڬرقن اديواج سماكين ترسكت.
Pakaiannya mula menerima kesan serangan Jagat Suci. 	 ڤاكاين ڽ مولا منريما كسن سرڠن جاڬت سوچي.
Rabak di sana dan di sini. 	 رابق دسان دان دسيني.
Aku mahu bertemu dengan Tuhanku dalam keadaan telah berusaha semampunya. 	 اكو ماهو برتمو دڠن توهانكو دالم كأداءن تله براوسها سممڤوڽ.
Apa kata engkau bertemu dengan-Nya dalam keadaan kudung kedua-dua belah kakimu juga? Jagat Suci terus menyapu tanah dengan kaki. 	 اڤ كات اڠكاو برتمو دڠنڽ دالم كأداءن كودوڠ كدوا-دوا بله كاكيمو جوݢ؟ جاڬت سوچي تروس مڽاڤو تانه دڠن كاكي.
Adiwaja melompat, tapi turut menjarakkan diri ke belakang. 	 اديواج ملومڤت، تاڤي توروت منجارقكن ديري كبلاكڠ.
Benar jangkaannya, Jagat Suci memutarkan tubuh dan kemudian memanjangkan kedua-dua belah tangan untuk mencengkam kakinya. 	 بنر جڠكاءنڽ، جاڬت سوچي مموتركن توبوه دان كمودين ممنجڠکن كدوا-دوا بله تاڠن اونتوق منچڠكم كاكيڽ.
Pantas dia melepaskan tendangan, menepis kedua-dua belah tangan Jagat Suci. 	 ڤانتس دي ملڤسكن تندڠن، منڤيس كدوا-دوا بله تاڠن جاڬت سوچي.
Tetapi Adiwaja mendarat di atas tanah yang telah terbelah, menyebabkan tubuhnya tidak dapat diseimbangkan dengan baik. 	 تتاڤي اديواج مندارت دأتس تانه يڠ تله تربله، مڽببكن توبوهڽ تيدق داڤت دسإيمبڠكن دڠن باءيق.
Dia berusaha menyeimbangkan diri, namun keadaan itu membuatkan Jagat Suci berjaya menghampirinya dengan lebih rapat. 	 دي براوسها مڽإيمبڠكن ديري، نامون كأداءن ايت ممبواتكن جاڬت سوچي برجاي مڠهمڤيريڽ دڠن لبيه راڤت.
Adiwaja menunduk, mengelak cakaran Jagat Suci sebelum memutarkan tubuh bagi melibas dua lengan bajunya ke wajah pemerintah Indera Kayangan itu. 	 اديواج منوندوق، مڠيلق چاكرن جاڬت سوچي سبلوم مموتركن توبوه باڬي مليبس دوا لڠن باجوڽ كواجه ڤمرينته ايندرا كايڠن ايت.
Jagat Suci dengan garang mengoyakkan kedua-dua lengan baju Adiwaja. 	 جاڬت سوچي دڠن ڬارڠ مڠويقكن كدوا-دوا لڠن باجو اديواج.
Hentikan permainanmu, Adiwaja. 	 هنتيكن ڤرماءيننمو، اديواج.
Terimalah jemputan maut! Jagat Suci semakin menggila. 	 تريماله جمڤوتن موت! جاڬت سوچي سماكين مڠڬيلا.
Kedua-dua biji matanya kini berwarna merah saga. 	 كدوا-دوا بيجي ماتڽ كيني برورنا ميره ساݢ.
Ketika ini, sambil menjarakkan diri, Adiwaja tersenyum lebar. 	 كتيک اين، سمبيل منجارقكن ديري، اديواج ترسڽوم ليبر.
Aku sudah jelas sekarang. 	 اكو سوده جلس سكارڠ.
Jagat Suci melancarkan cakaran. 	 جاڬت سوچي ملنچركن چاكرن.
Adiwaja sekadar berdiri tegak. 	 اديواج سقدر برديري تڬق.
Bagus, mampus! Namun, pada saat yang terakhir, Adiwaja menyendeng. 	 باڬوس، ممڤوس!  نامون، ڤد ساعت يڠ تراخير، اديواج مڽينديڠ.
Pun begitu, cakaran Jagat dibantu oleh jin yang tidak kelihatan, berjaya merabakkan pakaian pada dada Adiwaja. 	 ڤون بڬيتو، چاكرن جاڬت دبنتو اوليه جين يڠ تيدق كليهتن، برجاي مرابقكن ڤاكاين  ڤد دادا اديواج.
Bahkan, dada Adiwaja tercedera besar. 	 بهكن، دادا اديواج ترچدرا بسر.
Darah terpercik. 	 داره ترڤرچيک.
Tetapi Adiwaja tidak kelihatan sakit. 	 تتاڤي اديواج تيدق كليهتن ساكيت.
Tidak juga dia mengerang. 	 تيدق جوݢ دي مڠراڠ.
Dia melompat dan berputar, tubuhnya bagai sedang duduk di atas sesuatu. 	 دي ملومڤت دان برڤوتر، توبوهڽ باڬاي سدڠ دودوق دأتس سسواتو.
Kedua-dua kaki kemudiannya seperti sedang membelit sesuatu. 	 كدوا-دوا كاكي كمودينڽ سڤرتي سدڠ ممبليت سسواتو.
Dek kerana terlalu ganas dan laju, Jagat Suci telah terjarak dari Adiwaja sekitar dua depa. 	 ديک كران ترلالو ڬانس دان لاجو، جاڬت سوچي تله ترجارق دري اديواج سكيتر دوا دڤا.
Dia yang asalnya gembira kerana dapat mencederakan Adiwaja, mengendurkan senyuman dan tawa tatkala melihat pendekar buta itu bagaikan terapung di udara dan membelit sesuatu dengan kaki. 	 دي يڠ اصلڽ ڬمبيرا كران داڤت منچدراكن اديواج، مڠندوركن سڽومن دان تاوا تتكالا مليهت ڤنديكر بوتا ايت باڬايكن تراڤوڠ دأودارا دان ممبليت سسواتو دڠن كاكي.
Mata Jagat Suci membulat. 	 مات جاڬت سوچي ممبولت.
Dia menyedari sesuatu sambil memerhatikan tubuh dan keadaan sekelilingnya. 	 دي مڽدري سسواتو سمبيل ممرهاتيكن توبوه دان كأداءن سكليليڠڽ.
Adiwaja menalakan wajah ke arah Jagat Suci. 	 اديواج منالاكن واجه كأره جاڬت سوچي.
Jin engkau tidak cukup satu? Dia tersenyum sinis. 	 جين اڠكاو تيدق چوكوڤ ساتو؟ دي ترسڽوم سينيس.
Pada masa yang sama, wajahnya berkeringat hebat. 	 ڤد ماس يڠ سام، واجهڽ بركريڠت هيبت.
Dada Adiwaja deras mengalirkan darah, membasahi tubuh. 	 دادا اديواج درس مڠاليركن داره، ممباساهي توبوه.
Tetapi kakinya tetap kekal membelit. 	 تتاڤي كاكيڽ تتڤ ككل ممبليت.
Semakin lama semakin kuat. 	 سماكين لاما سماكين قوات.
Berhenti! Jagat Suci mula membuka langkah. 	 برهنتي! جاڬت سوچي مولا ممبوک لڠكه.
Ini tujuanku berhadapan denganmu pada hari ini. 	 اين توجوانكو برهادڤن دڠنمو ڤد هاري اين.
Adiwaja melaung kuat. 	 اديواج ملاءوڠ قوات.
Laungan Adiwaja didengari Nirnama yang berada agak jauh dari situ. 	 لاءوڠن اديواج ددڠري نيرنام يڠ براد اڬق جاءوه دري سيتو.
Nirnama memandang Cendana yang bersama-samanya dalam berhadapan dengan tentera Indera Kayangan. 	 نيرنام ممندڠ چندانا يڠ برساما-سامڽ دالم برهادڤن دڠن تنترا ايندرا كايڠن.
Nujum Surya tidak lagi kelihatan, telah menghilang sebaik sahaja tentera Kerajaan Serawa hadir. 	 نجوم سوريا تيدق لاڬي كليهتن، تله مڠهيلڠ سبايق سهاج تنترا كراجاءن سراوا حاضير.
Memahami erti pandangan Nirnama, Cendana mengisyaratkan agar lelaki berparut itu pergi. 	 ممهمي ارتي  ڤندڠن نيرنام، چندانا مڠإشارتكن اڬر للاكي برڤاروت ايت ڤرڬي.
Nirnama mengangguk. 	 نيرنام مڠڠڬوق.
Terus dia membuka langkah, melompat tinggi dan memijak bahu serta kepala tentera yang berada di medan pertempuran itu. 	 تروس دي ممبوک لڠكه، ملومڤت تيڠڬي دان مميجق باهو سرتا كڤالا تنترا يڠ براد دميدن ڤرتمڤورن ايت.
Pada ketinggian tersebut, dia dapat melihat Adiwaja bagai terapung-apung, sementara Jagat Suci sedang mara untuk mendapatkan gurunya. 	 ڤد كتيڠڬين ترسبوت، دي داڤت مليهت اديواج باڬاي تراڤوڠ-اڤوڠ، سمنتارا جاڬت سوچي سدڠ مارا اونتوق منداڤتكن ڬوروڽ.
Sesungguhnya syaitan itu tidak mempunyai sebarang pengaruh terhadap orang-orang yang beriman dan yang berserah bulat-bulat kepada Tuhan mereka! Adiwaja bertempik, membaca ayat ke-99 Surah An-Nisa’ itu. 	 سسوڠڬوهڽ شيطان ايت تيدق ممڤوڽاءي سبارڠ ڤڠاروه ترهادڤ اورڠ٢ يڠ برإيمان دان يڠ برسره بولت٢ كڤد توهان مريک! اديواج برتمڤيک، ممباچ ايات ک-99 سورة النساء ايت.
Tubuhnya terus berputar, kakinya kekal membelit erat akan sesuatu. 	 توبوهڽ تروس برڤوتر، كاكيڽ ككل ممبليت ارت اكن سسواتو.
Kemudian, dia dilihat jatuh sementara Jagat Suci pula tersungkur secara tiba-tiba. 	 كمودين، دي دليهت جاتوه سمنتارا جاڬت سوچي ڤولا ترسوڠكور سچارا تيبا٢.
TIDAK! Pemerintah Indera Kayangan itu bagaikan hilang pedoman. 	 تيدق! ڤمرينته ايندرا كايڠن ايت باڬايكن هيلڠ ڤدومن.
Semua yang berada di sekitar mereka berdua terkejut dengan tempikan Adiwaja dan jeritan Jagat Suci. 	 سموا يڠ براد دسكيتر مريک بردوا تركجوت دڠن تمڤيكن اديواج دان جريتن جاڬت سوچي.
Semua terpinga-pinga, tidak mengetahui apa yang sedang berlaku. 	 سموا ترڤيڠا-ڤيڠا، تيدق مڠتاهوءي اڤ يڠ سدڠ برلاكو.
Adiwaja dilihat kembali bangun. 	 اديواج دليهت كمبالي باڠون.
Bau hangit tiba-tiba menerpa deria, mencucuk rongga-rongga yang ada. 	 باءو هاڠيت تيبا٢ منرڤا دريا، منچوچوق روڠݢ٢ يڠ اد.
Jika engkau tidak mencacatkan aku, Jagat, aku tidak akan mempunyai kelebihan pada hari ini. 	 جک اڠكاو تيدق منچاچتكن اكو، جاڬت، اكو تيدق اكن ممڤوڽاءي كلبيهن ڤد هاري اين.
Terima kasih. 	 تريما كاسيه.
Adiwaja menalakan pandangan ke arah Jagat Suci yang perlahan-lahan bangkit sambil mengepal kedua-dua penumbuk. 	 اديواج منالاكن ڤندڠن كأره جاڬت سوچي يڠ ڤرلاهن-لاهن بڠكيت سمبيل مڠڤل كدوا-دوا ڤنومبوق.
Celaka! Jagat Suci menderam sebelum menerkam Adiwaja dengan pantas. 	 چلاک! جاڬت سوچي مندرام سبلوم منركم اديواج دڠن ڤانتس.
Adiwaja bersedia tetapi Jagat Suci tiba-tiba sahaja melemparkan banyak ketulan tanah dari kedua-dua belah tangannya. 	 اديواج برسديا تتاڤي جاڬت سوچي تيبا٢ سهاج مليمڤركن باڽق كتولن تانه دري كدوا-دوا بله تاڠنڽ.
Adiwaja tersentak. 	 اديواج ترسنتق.
Pendengarannya terganggu. 	 ڤندڠرنڽ ترڬڠڬو.
Namun, gangguan itu sudah cukup untuk Jagat Suci menghampiri Adiwaja dan terus melibas kaki pendekar buta itu. 	 نامون، ڬڠڬوان ايت سوده چوكوڤ اونتوق جاڬت سوچي مڠهمڤيري اديواج دان تروس مليبس كاكي ڤنديكر بوتا ايت.
Darah memercik. 	 داره ممرچيک.
Tubuh Adiwaja berputar sambil jatuh ke bumi, sementara kedua-dua belah kakinya masih berdiri. 	 توبوه اديواج برڤوتر سمبيل جاتوه كبومي، سمنتارا كدوا-دوا بله كاكيڽ ماسيه برديري.
Guru!!! Mata Nirnama terbelalak saat melihat Jagat Suci mencantas kedua-dua kaki Adiwaja. 	 ڬورو!!!  مات نيرنام تربلالق ساعت مليهت جاڬت سوچي منچانتس كدوا-دوا كاكي اديواج.
Jagat Suci memandang ke arah Nirnama. 	 جاڬت سوچي ممندڠ كأره نيرنام.
Anehnya, dia tidak menanti Nirnama tiba tetapi seolah-olah mahu meninggalkan tempat itu. 	 انيهڽ، دي تيدق مننتي نيرنام تيبا تتاڤي سأوله-اوله ماهو منيڠڬلكن تمڤت ايت.
Pantas Nirnama menghunus Taming Sari. 	 ڤانتس نيرنام مڠهونوس تاميڠ ساري.
Mulutnya terkumat-kamit dengan ayat-ayat suci. 	 مولوتڽ تركومت-كاميت دڠن ايات٢ سوچي.
Terus melancarkan serangan bertubi-tubi, tidak membenarkan Jagat Suci pergi. 	 تروس ملنچركن سرڠن برتوبي-توبي، تيدق ممبنركن جاڬت سوچي ڤرڬي.
Angin berderu-deru terhasil, membuatkan debu-debu di sekitar mereka berdua naik tinggi, mengaburkan pandangan. 	 اڠين بردرو-درو ترحاصيل، ممبواتكن دبو٢ دسكيتر مريک بردوا ناءيق تيڠڬي، مڠابوركن  ڤندڠن.
Jagat Suci berjaya mengelak setiap serangan yang dilancarkan oleh Nirnama. 	 جاڬت سوچي برجاي مڠيلق ستياڤ سرڠن يڠ دلنچركن اوليه نيرنام.
Pada masa yang sama, Jagat Suci jelas berusaha untuk meninggalkan pertarungan tersebut. 	 ڤد ماس يڠ سام، جاڬت سوچي جلس براوسها اونتوق منيڠڬلكن ڤرتاروڠن ترسبوت.
Nirnama tidak mahu membenarkan hal itu terjadi. 	 نيرنام تيدق ماهو ممبنركن حال ايت ترجادي.
Dia mempertingkatkan lagi serangan sehingga Jagat Suci terpaksa menepis bertalu-talu. 	 دي ممڤرتيڠكتكن لاڬي سرڠن سهيڠݢ جاڬت سوچي ترڤقسا منڤيس برتالاو-تالاو.
Engkau ini hanya sampah! Mata Jagat Suci kembali merah umpama saga. 	 اڠكاو اين هاڽ سمڤه! مات جاڬت سوچي كمبالي ميره أومڤام ساݢ.
Kedua-dua belah tangan dihayunnya. 	 كدوا-دوا بله تاڠن دهايونڽ.
Dia pula menyerang. 	 دي ڤولا مڽرڠ.
Mujur Nirnama sempat mengelak. 	 موجور نيرنام سمڤت مڠيلق.
Tanah tempat dia berdiri merekah. 	 تانه تمڤت دي برديري مركه.
Bagi memastikan dirinya dalam keadaan selamat, Nirnama berusaha menjarakkan diri. 	 باڬي ممستيكن ديريڽ دالم كأداءن سلامت، نيرنام براوسها منجارقكن ديري.
Anehnya, apabila Nirnama menjarakkan diri, Jagat Suci pula tidak mengejar, bahkan cuba untuk pergi. 	 انيهڽ، اڤابيلا نيرنام منجارقكن ديري، جاڬت سوچي ڤولا تيدق مڠجر، بهكن چوبا اونتوق ڤرڬي.
Engkau mahu ke mana Jagat?!  Tanpa disangka-sangka, tubuh Adiwaja naik tinggi. 	 اڠكاو ماهو كمان جاڬت؟!  تنڤا دسڠک-سڠک، توبوه اديواج ناءيق تيڠڬي.
Dahinya berdarah. 	 داهيڽ برداره.
Pendekar tua yang buta lagi kudung itu menghentak dahi ke tanah sekuat hati, membuatkan tubuhnya terlancar ke udara. 	 ڤنديكر توا يڠ بوتا لاڬي كودوڠ ايت مڠهنتق داهي كتانه سقوات هاتي، ممبواتكن توبوهڽ ترلنچر كأودارا.
Dengan kedua-dua tangannya yang kudung, Adiwaja cuba berpaut di belakang tubuh Jagat Suci, membantutkan usaha pemerintah Indera Kayangan itu untuk pergi. 	 دڠن كدوا-دوا تاڠنڽ يڠ كودوڠ، اديواج چوبا برڤاءوت دبلاكڠ توبوه جاڬت سوچي، ممبنتوتكن اوسها ڤمرينته ايندرا كايڠن ايت اونتوق ڤرڬي.
Celaka. 	 چلاک.
Matilah engkau. 	 ماتيله اڠكاو.
Jangan lagi mengganggu aku!  Jagat Suci pantas mencapai tubuh Adiwaja dan membantingnya ke bumi. 	 جاڠن لاڬي مڠڬڠڬو اكو!  جاڬت سوچي ڤانتس منچاڤاي توبوه اديواج دان ممبنتيڠڽ كبومي.
Perbuatannya itu membuatkan Jagat Suci alpa akan keberadaan Nirnama buat seketika. 	 ڤربواتنڽ ايت ممبواتكن جاڬت سوچي الڤا اكن كبراداءن نيرنام بوات سكتيک.
Namun, cukup lama untuk Nirnama meluru dan melancarkan serangan. 	 نامون، چوكوڤ لاما اونتوق نيرنام ملورو دان ملنچركن سرڠن.
Keris terjulur ke dada Jagat Suci. 	 كريس ترجولور كدادا جاڬت سوچي.
Mujur pada saat akhir, Jagat Suci bertindak pantas, memutarkan tubuh untuk mengelak. 	 موجور ڤد ساعت أخير، جاڬت سوچي برتيندق ڤانتس، مموتركن توبوه اونتوق مڠيلق.
Tetapi tetap muncung Taming Sari menggores bahagian dada pemerintah Indera Kayangan itu. 	 تتاڤي تتڤ مونچوڠ تاميڠ ساري مڠڬوريس بهاڬين دادا ڤمرينته ايندرا كايڠن ايت.
Darah memercik. 	 داره ممرچيق.
Adiwaja dilihat tersenyum. 	 اديواج دليهت ترسڽوم.
Akhirnya. 	 اخيرڽ.
Nirnama membeliakkan mata. 	 نيرنام ممبلياقكن مات.
Apakah guru. 	 اڤاكه ڬورو.
Jagat Suci terbelalak melihat darahnya. 	 جاڬت سوچي تربلالق مليهت دارهڽ.
Pantas dua jari menyentuh dada. 	 ڤانتس دوا جاري مڽنتوه دادا.
Cecair merah itu ditatapnya dekat-dekat. 	 چچاءير ميره ايت دتاتڤڽ دكت٢.
Matanya semakin terjegil. 	 ماتڽ سماكين ترجڬيل.
Barulah Nirnama mengerti apa yang telah dilakukan oleh gurunya. 	 باروله نيرنام مڠرتي اڤ يڠ تله دلاكوكن اوليه ڬوروڽ.
Jagat Suci tidak lagi kebal. 	 جاڬت سوچي تيدق لاڬي كبل.
Dia hanya perlu membenamkan senjatanya ke dada Jagat Suci. 	 دي هاڽ ڤرلو ممبنمکن سنجاتڽ كدادا جاڬت سوچي.
Justeru, dia mahu menerkam Jagat Suci selaju mungkin. 	 جوسترو، دي ماهو منركم جاڬت سوچي سلاجو موڠكين.
Namun, baru sahaja dia hendak bertindak, angin tiba-tiba sahaja berpusar-pusar dengan kencang. 	 نامون، بارو سهاج دي هندق برتيندق، اڠين تيبا٢ سهاج برڤوسر-ڤوسر دڠن كنچڠ.
Segala ketulan dan rekahan tanah meluruh ke arah Nirnama. 	 سڬالا كتولن دان ركهن تانه ملوروه كأره نيرنام.
Pergerakan Nirnama terbantut. 	 ڤرڬرقن نيرنام تربنتوت.
Dia kelam-kabut mempertahankan diri. 	 دي كلم-كابوت ممڤرتاهنكن ديري.
Pun begitu, banyak ketulan tanah berjaya menghentam tubuhnya. 	 ڤون بڬيتو، باڽق كتولن تانه برجاي مڠهنتم توبوهڽ.
Tuanku, ayuh, kita berundur dahulu. 	 توانكو، ايوه، كيت براوندور دهولو.
Keadaan tidak memberikan kelebihan buat kita! Nujum Surya sudah berada di sisi Jagat Suci. 	 كأداءن تيدق ممبريكن كلبيهن بوات كيت! نجوم سوريا سوده براد د سيسي جاڬت سوچي.
Jagat Suci dilihat mengangguk sambil mendengus. 	 جاڬت سوچي دليهت مڠڠڬوق سمبيل مندڠوس.
Pandangan tajam dipaku kepada Adiwaja yang terkulai, menanti ajal menyapa. 	 ڤندڠن تاجم دڤاكو كڤد اديواج يڠ تركولاي، مننتي اجل مڽاڤ.
Kemudian, pandangannya tertala kepada Nirnama yang cuba mengelak daripada dihentam ketulan dan rekahan tanah yang dihantar oleh Nujum Surya. 	 كمودين،  ڤندڠنڽ ترتالاا كڤد نيرنام يڠ چوبا مڠيلق درڤد دهنتم كتولن دان ركهن تانه يڠ دهنتر اوليه نجوم سوريا.
Jagat Suci dan Nujum Surya lesap daripada pandangan. 	 جاڬت سوچي دان نجوم سوريا لساڤ درڤد ڤندڠن.
Pusaran angin yang menyerbu Nirnama menghilang. 	 ڤوسرن اڠين يڠ مڽربو نيرنام مڠهيلڠ.
Tubuhnya luka-luka, tetapi diabaikan sahaja. 	 توبوهڽ لوک٢، تتاڤي دأبايكن سهاج.
Pantas Taming Sari disarungnya dan dia terus mendapatkan Adiwaja. 	 ڤانتس تاميڠ ساري دساروڠڽ دان دي تروس منداڤتكن اديواج.
Guru! Adiwaja tersengih. 	 ڬورو!  اديواج ترسڠيه.
Nirnama. 	 نيرنام.
Segera Nirnama merapatkan telinganya ke bibir Adiwaja. 	 سڬرا نيرنام مراڤتكن تليڠاڽ كبيبير اديواج.
Pada ketika itu, Jebat, Alauddin dan Cendana kian menghampiri Nirnama dan Adiwaja. 	 ڤد كتيک ايت، جبت، علاءالدين دان چندانا كين مڠهمڤيري نيرنام دان اديواج.
Jebat dan Alauddin terjun dari kuda masing-masing, terus ke sisi Nirnama. 	 جبت دان علاءالدين ترجون دري كودا ماسيڠ٢، تروس كسيسي نيرنام.
Guru! Perlahan-lahan Nirnama menjarakkan telinganya dari bibir Adiwaja. 	 ڬورو!  ڤرلاهن-لاهن نيرنام منجارقكن تليڠاڽ دري بيبير اديواج.
Perjuangan belum berakhir. 	 ڤرجواڠن بلوم برأخير.
Aku bersaksi bahawa tiada Tuhan melainkan Allah. 	 اكو برسقسي بهاوا تياد توهان ملاءينكن الله.
Dan aku bersaksi bahawa Muhammad itu pesuruh Allah! Adiwaja melaung dengan kudrat yang terakhir. 	 دان اكو برسقسي بهاوا محمد ايت ڤسوروه الله! اديواج ملاءوڠ دڠن قدرة يڠ تراخير.
Kemudian, dia terkulai di pangkuan Nirnama. 	 كمودين، دي تركولاي دڤڠكوان نيرنام.
Guru! Jebat dan Alauddin terserentak, sukar untuk menerima takdir sebegitu rupa. 	 ڬورو! جبت دان علاءالدين ترسرنتق، سوكر اونتوق منريما تقدير سبڬيتو روڤا.
Guru mereka telah pulang ke negeri abadi bertemu Allah dalam keadaan tiada mata, tanpa kedua-dua belah tangan dan kaki. 	 ڬورو مريک تله ڤولڠ كنڬري ابادي برتمو الله دالم كأداءن تياد مات، تنڤا كدوا-دوا بله تاڠن دان كاكي.
Mereka mula berundur! Cendana bersuara seraya memandang sekeliling. 	 مريک مولا براوندور! چندانا برسوارا سرايا ممندڠ سكليليڠ.
Saki-baki tentera Indera Kayangan kelihatan meninggalkan medan peperangan. 	 ساقي-باقي تنترا ايندرا كايڠن كليهتن منيڠڬلكن ميدن ڤڤرڠن.
Tentera Semutar Putih dan Kerajaan Serawa pula mula bersorak dan bertakbir. 	 تنترا سموتر ڤوتيه دان كراجاءن سراوا ڤولا مولا برسورق دان برتكبير.
Laungan Allahu akbar! bergema menghiasi suasana. 	 لاوڠن الله اكبر! برڬيم مڠهياسي سواسان.
Dari kejauhan, Tun Nirmala, Nadim dan Jenin dilihat sedang menunggang kuda ke arah mereka. 	 دري كجاءوهن، تون نيرمالا، نديم دان جنين دليهت سدڠ منوڠڬڠ كودا كأره مريک.
Nirnama memandang Alauddin dan Jebat. 	 نيرنام ممندڠ علاءالدين دان جبت.
Jagat Suci tidak lagi kebal. 	 جاڬت سوچي تيدق لاڬي كبل.
Semua yang berada di situ membuntangkan mata. 	 سموا يڠ براد دسيتو ممبونتڠكن مات.
ALLAHU AKBAR!!!  Hah, hanya kita berdua semula. 	 الله اكبر!!!  هاه، هاڽ كيت بردوا سمولا.
Nadim meletakkan kedua-dua telapak tangan di belakang kepala. 	 نديم ملتقكن كدوا-دوا تلڤق تاڠن دبلاكڠ كڤالا.
Dia tidak lagi membawa batang kayu untuk mengangkut bungkusan kain, memandangkan pakaian dan sedikit bekalan makanan telah disatukan dalam bungkusan yang digendong Nirnama. 	 دي تيدق لاڬي ممباوا باتڠ كايو اونتوق مڠڠكوت بوڠكوسن كاءين، ممندڠكن ڤاكاين  دان سديكيت بكلن ماكنن تله دساتوكن دالم بوڠكوسن يڠ دڬيندوڠ نيرنام.
Lelaki berparut itu hanya tersenyum. 	 للاكي برڤاروت ايت هاڽ ترسڽوم.
Hah, siapa sangka, Cik Cendana benar-benar seorang puteri. 	 هاه، سياڤا سڠک، چيق چندانا بنر٢ سأورڠ ڤوتري.
Gelaran ‘Puteri Cahaya Bulan’ kerana dia benar-benar seorang puteri kepada pemerintah Sekebun Serendah, dan Pantai Cahaya Bulan merupakan salah satu tempat yang masyhur di sana!  Nirnama tidak mencelah. 	 ڬلرن ’ڤوتري چهاي بولن‘ كران دي بنر٢ سأورڠ ڤوتري كڤد ڤمرينته سكبون سرنده، دان ڤنتاي چهاي بولن مروڤاكن ساله ساتو تمڤت يڠ مشهور دسان!  نيرنام تيدق منچله.
Sekadar memasang telinga sambil meneruskan perjalanan. 	 سقدر مماسڠ تليڠا سمبيل منروسكن ڤرجالنن.
Mereka telah ditawarkan untuk menunggang kuda, tetapi Nirnama menolak. 	 مريک تله دتاوركن اونتوق منوڠڬڠ كودا، تتاڤي نيرنام منولق.
Dia memilih untuk berjalan kaki untuk pergi ke tempat yang dituju. 	 دي مميليه اونتوق برجالن كاكي اونتوق ڤرڬي كتمڤت يڠ دتوجو.
Lebih senyap dan tenang, kata Nirnama. 	 لبيه سڽڤ دان تنڠ، كات نيرنام.
Tambahan, hasil perbincangan di Istana Semutar Putih, Jenin menjangka bahawa Jagat Suci tidak akan melancarkan apa-apa serangan dalam masa terdekat. 	 تمبهن، حاصيل ڤربينچڠن دأيستان سموتر ڤوتيه، جنين منجڠک بهاوا جاڬت سوچي تيدق اكن ملنچركن اڤ٢ سرڠن دالم ماس تردكت.
Pertama, kekebalan pemerintah Indera Kayangan itu telah hilang. 	 ڤرتام، ككبالن ڤمرينته ايندرا كايڠن ايت تله هيلڠ.
Kedua, tenteranya banyak yang terkorban. 	 كدوا، تنتراڽ باڽق يڠ ترقربان.
Ketiga, kemampuan ketenteraan Indera Kayangan tidak lagi mampu untuk berhadapan gabungan tentera Semutar Putih dan Kerajaan Serawa. 	 كتيݢ، كممڤوان كتنترأن ايندرا كايڠن تيدق لاڬي ممڤو اونتوق برهادڤن ڬابوڠن تنترا سموتر ڤوتيه دان كراجاءن سراوا.
Kekuatan mereka hanyalah dengan mengharapkan lebih banyak bantuan dari Segenting Kra. 	 كقواتن مريک هاڽله دڠن مڠهارڤكن لبيه باڽق بنتوان دري سڬنتيڠ كرا.
Untuk pasukan pimpinan Jagat Suci kembali ke istananya, kemudian menghantar utusan bagi memohon bantuan tambahan dari Segenting Kra, akan memakan banyak masa. 	 اونتوق ڤاسوقن ڤيمڤينن جاڬت سوچي كمبالي كإيستانڽ، كمودين مڠهنتر اوتوسن باڬي مموهون بنتوان تمبهن دري سڬنتيڠ كرا اكن مماكن باڽق ماس.
Aku berpendapat, Jagat Suci akan bertahan di istananya sehingga bantuan lebih besar daripada Raja Ong Maha Perita Deria sampai. 	 اكو برڤنداڤت، جاڬت سوچي اكن برتاهن دايستانڽ سهيڠݢ بنتوان لبيه بسر درڤد راج اوڠ مها ڤريتا دريا سمڤاي.
Bahkan, berkemungkinan besar, Jagat Suci akan meminta Raja Ong Maha Perita Deria sendiri datang membantu. 	 بهكن، بركموڠكينن بسر، جاڬت سوچي اكن ممينتا راج اوڠ مها ڤريتا دريا سنديري داتڠ ممبنتو.
Tun Nirmala mengelus-elus janggut sambil memerhati Jenin. 	 تون نيرمالا مڠلوس-إيلوس جڠڬوت سمبيل ممرهاتي جنين.
Alauddin berkerut-kerut dahi. 	 علاءالدين بركروت-كروت داهي.
Jebat di sisi Alauddin bersilang dada. 	 جبت دسيسي علاءالدين برسيلڠ دادا.
Daripada riak wajah, jelas dia juga sedang memerah akal. 	 درڤد رياق واجه، جلس دي جوݢ سدڠ ممره عقل.
Kasturi tenang dan bersahaja. 	 كستوري تنڠ دان برسهاج.
Nadim pula memuncungkan bibir, mungkin juga sedang berfikir. 	 نديم ڤولا ممونچوڠكن بيبير، موڠكين جوݢ سدڠ برفيكير.
Sementara Cendana memerhatikan peta yang terbentang di hadapan mereka. 	 سمنتارا چندانا ممرهاتيكن ڤتا يڠ تربنتڠ دهادڤن مريک.
Nirnama memandang Cendana. 	 نيرنام ممندڠ چندانا.
Apakah Cik Cendana ada buah fikir?  Mungkin sebahagian kalian telah maklum, aku hakikatnya merupakan puteri kepada Raja Muhammad dan Ratu Siti Banun, pemerintah Sekebun Serendah. 	 اڤاكه چيق چندانا اد بواه فيكير؟  موڠكين سبهاڬين كالين تله معلوم، اكو حقيقتڽ مروڤاكن ڤوتري كڤد راج محمد دان راتو سيتي بانون، ڤمرينته سكبون سرنده.
Matanya melekat pada Nirnama. 	 ماتڽ ملكت ڤد نيرنام.
Nadim membulatkan mata. 	 نديم ممبولتكن مات.
Jenin sedikit terlopong. 	 جنين سديكيت ترلوڤوڠ.
Tun Nirmala ibarat baru menyedari sesuatu. 	 تون نيرمالا عبارت بارو مڽدري سسواتو.
Giliran Alauddin pula mengurut janggut. 	 ڬيليرن علاءالدين ڤولا مڠوروت جڠڬوت.
Kasturi hanya tersenyum, memandangkan dia telah mengetahui akan hakikat tersebut. 	 كستوري هاڽ ترسڽوم، ممندڠكن دي تله مڠتاهوءي اكن حقيقة ترسبوت.
Jebat menyiku Nirnama. 	 جبت مڽيكو نيرنام.
Jodoh yang baik ini. 	 جودوه يڠ باءيق اين.
Nirnama hanya tersenyum kecil. 	 نيرنام هاڽ ترسڽوم كچيل.
Dia tidak mengetahui akan hakikat tersebut. 	 دي تيدق مڠتاهوءي اكن حقيقة ترسبوت.
Namun, sebagai pengembara yang telah berkelana ke seluruh Tanah Semenanjung, dia dapat menghidu hakikat itu semenjak awal. 	 نامون، سباڬاي ڤڠمبارا يڠ تله بركلنا كسلوروه تانه سمننجوڠ، دي داڤت مڠهيدو حقيقة ايت سمنجق اول.
Ayahandaku mati dibunuh Jagat Suci apabila Indera Kayangan melanggar Sekebun Serendah dan meluaskan tanah jajahan mereka. 	 ايهنداكو ماتي دبونوه جاڬت سوچي اڤابيلا ايندرا كايڠن ملڠڬر سكبون سرنده دان ملواسكن تانه ججاهن مريک.
Bonda telah membawaku lari. 	 بوندا تله ممباواكو لاري.
Bersama-sama bonda, ada sekitar tiga ratus orang Sekebun Serendah yang sebahagian besarnya merupakan pahlawan terhandal kami. 	 برساما-سام بوندا، اد سكيتر تيݢ راتوس اورڠ سكبون سرنده يڠ سبهاڬين بسرڽ مروڤاكن ڤهلاون ترهندل كامي.
Kami hidup bersembunyi di belantara, meneruskan kehidupan dengan sebahagian barangan istana yang kami bawa lari. 	 كامي هيدوڤ برسمبوڽي دبلنتارا، منروسكن كهيدوڤن دڠن سبهاڬين بارڠن ايستان يڠ كامي باوا لاري.
Di tengah-tengah belantara di timur laut, kami bina kehidupan baharu. 	 دتڠه-تڠه بلنتارا دتيمور لاءوت، كامي بينا كهيدوڤن بهارو.
Hah, kerana itulah Cik Cendana begitu bersemangat mahu menjadi yang terhebat dan membina pengaruh!  Cendana mengangguk. 	 هاه، كران ايتله چيق چندانا بڬيتو برسماڠت ماهو منجادي يڠ ترهيبت دان ممبينا ڤڠاروه!  چندانا مڠڠڬوق.
Mungkin 250 orang tentera bukanlah bilangan yang besar. 	 موڠكين 250 اورڠ تنترا بوكنله بيلڠن يڠ بسر.
Tetapi kelebihan tentera Sekebun Serendah adalah mereka mahir menyusup dan menggunakan senjata-senjata halus. 	 تتاڤي كلبيهن تنترا سكبون سرنده اداله مريک ماهير مڽوسوڤ دان مڠڬوناكن سنجات٢ هالوس.
Aku dilatih oleh mereka. 	 اكو دلاتيه اوليه مريک.
Mungkin jika aku pulang, 250 pahlawan itu boleh bergabung dengan tentera Semutar Putih dan Kerajaan Serawa, menambah lagi kekuatan kita untuk menumbangkan Jagat Suci. 	 موڠكين جک اكو ڤولڠ، 250 ڤهلاون ايت بوليه برڬابوڠ دڠن تنترا سموتر ڤوتيه دان كراجاءن سراوا، منمبه لاڬي كقواتن كيت اونتوق منومبڠكن جاڬت سوچي.
Jadi hala tuju kita selepas ini ialah Sekebun Serendah, hah? Nadim memandang Nirnama. 	 جادي هالا توجو كيت سلڤس اين اياله سكبون سرنده، هاه؟ نديم ممندڠ نيرنام.
Nirnama memandang Jenin. 	 نيرنام ممندڠ جنين.
Dia melihat Bendahara Kerajaan Serawa itu menggeleng. 	 دي مليهت بنداهارا كراجاءن سراوا ايت مڠڬيليڠ.
Aku berpendapat begini. 	 اكو برڤنداڤت بڬيني.
Cik Cendana wajar kembali ke timur laut, tetapi bukan untuk 250 orang itu bergabung dengan kita di sini. 	 چيق چندانا واجر كمبالي كتيمور لاءوت، تتاڤي بوكن اونتوق 250 اورڠ ايت برڬابوڠ دڠن كيت دسيني.
Cik Cendana pimpin 50 daripada kalangan mereka ke Segenting Kra. 	 چيق چندانا ڤيمڤين 50 درڤد كالڠن مريک كسڬنتيڠ كرا.
Nirnama, engkau aku sarankan berkelana ke Segenting Kra. 	 نيرنام، اڠكاو اكو سارنكن بركلنا كسڬنتيڠ كرا.
Bukankah itu sebenarnya yang engkau mahu lakukan?  Alauddin memandang Nirnama. 	 بوكنكه ايت سبنرڽ يڠ اڠكاو ماهو لاكوكن؟  علاءالدين ممندڠ نيرنام.
Apakah ini berkait dengan pesanan terakhir guru kepadamu?  Nirnama mengangguk sambil mengangkat sembah. 	 اڤاكه اين بركاءيت دڠن ڤسانن تراخير ڬورو كڤدمو؟  نيرنام مڠڠڬوق سمبيل مڠڠكت سمبه.
Benar, tuanku. 	 بنر، توانكو.
Lelaki berparut itu kemudian memandang semua yang berada di situ. 	 للاكي برڤاروت ايت كمودين ممندڠ سموا يڠ براد دسيتو.
Guru menyatakan bahawa Raja Ong Maha Perita Deria juga mempunyai sihir yang lebih kurang sama dengan Jagat Suci. 	 ڬورو مڽاتاكن بهاوا راج اوڠ مها ڤريتا دريا جوݢ ممڤوڽاءي سيحير يڠ لبيه كورڠ سام دڠن جاڬت سوچي.
Dialah yang membantu Jagat kembali berkuasa di Indera Kayangan. 	 دياله يڠ ممبنتو جاڬت كمبالي بركواس دايندرا كايڠن.
Raja Ong Maha Perita Deria tidak boleh dibiarkan bergabung dengan Jagat Suci, kerana jika itu berlaku, peluang kemenangan akan menjadi lebih tipis. 	 راج اوڠ مها ڤريتا دريا تيدق بوليه دبياركن برڬابوڠ دڠن جاڬت سوچي، كران جک ايت برلاكو، ڤلواڠ كمنڠن اكن منجادي لبيه تيڤيس.
Nirnama memanjangkan tangan, meletakkan telunjuk di atas peta Segenting Kra. 	 نيرنام ممنجڠکن تاڠن، ملتقكن تلونجوق دأتس ڤتاسڬنتيڠ كرا.
Raja Ong Maha Perita Deria dikenali sebagai Raja Bersiong. 	 راج اوڠ مها ڤريتا دريا دكنلي سباڬاي راج برسيوڠ.
Dia mempunyai kekebalan dan kemudaan sebagaimana Jagat Suci. 	 دي ممڤوڽاءي ككبالن دان كموداءن سباڬايمان جاڬت سوچي.
Berbanding menentangnya di tengah-tengah kecamuk perang, dia lebih baik kuhadapi secara berseorangan. 	 بربنديڠ مننتڠڽ دتڠه-تڠه كچاموق ڤرڠ، دي لبيه باءيق كوهدڤي سچارا برسأورڠن.
Jadi engkau akan ke sana untuk menumbangkannya? Jebat mula memahami perancangan Jenin. 	 جادي اڠكاو اكن كسانا اونتوق منومبڠكنڽ؟ جبت مولا ممهمي ڤرانچڠن جنين.
Nirnama mengangguk. 	 نيرنام مڠڠڬوق.
Nirnama akan menanti kehadiran Cik Cendana di Segenting Kra, dan melancarkan serangan ke Istana Raja Ong Maha Perita Deria secara senyap-senyap. 	 نيرنام اكن مننتي كحاضيرن چيق چندانا دسڬنتيڠ كرا، دان ملنچركن سرڠن كإيستان راج اوڠ مها ڤريتا دريا سچارا سڽڤ٢.
Kemudian, bergabung dengan kami di Istana Indera Kayangan untuk peperangan terakhir jika sempat. 	 كمودين، برڬابوڠ دڠن كامي دايستان ايندرا كايڠن اونتوق ڤڤرڠن تراخير جک سمڤت.
Benarkah, Mamanda Bendahara Muhammad Jenin? Kasturi mencelah. 	 بنركه، ممندا بنداهارا محمد جنين؟ كستوري منچله.
Benar, Laksamana Kasturi. 	 بنر، لقسامان كستوري.
Benar. 	 بنر.
Jenin mengangguk. 	 جنين مڠڠڬوق.
Tun Nirmala menggeleng sementara Alauddin memandang bendaharanya. 	 تون نيرمالا مڠڬيليڠ سمنتارا علاءالدين ممندڠ بنداهاراڽ.
Orang muda, otak geliga. 	 اورڠ مودا، اوتق ڬليݢ.
Alauddin tersenyum. 	 علاءالدين ترسڽوم.
Tun Nirmala terangguk-angguk. 	 تون نيرمالا تراڠڬوق-اڠڬوق.
Dia segera menepuk bahu Jenin di sisinya. 	 دي سڬرا منڤوق باهو جنين دسيسيڽ.
Jelas kagum. 	 جلس كاڬوم.
Kematian guru kita tidak akan sia-sia. 	 كماتين ڬورو كيت تيدق اكن سيا٢.
Aku percaya engkau akan berjaya, Nirnama. 	 اكو ڤرچاي اڠكاو اكن برجاي، نيرنام.
Alauddin menatap tepat ke wajah Nirnama. 	 علاءالدين مناتڤ تڤت كواجه نيرنام.
Nirnama mengangkat sembah. 	 نيرنام مڠڠكت سمبه.
Jika diizinkan tuanku, aku mahu bergerak tidak lama lagi. 	 جک دايذينكن توانكو، اكو ماهو برڬرق تيدق لاما لاڬي.
Hah, aku mahu ikut!  Untuk dua hari pertama, Nirnama, Nadim dan Cendana sama-sama berjalan kaki. 	 هاه، اكو ماهو ايكوت!  اونتوق دوا هاري ڤرتام، نيرنام، نديم دان چندانا سام٢ برجالن كاكي.
Cendana menuntun seekor kuda. 	 چندانا منونتون سإيكور كودا.
Apabila tiba di hujung sempadan jajahan Semutar Putih, Cendana menunggang kuda tersebut ke timur laut manakala Nirnama dan Nadim meneruskan perjalanan ke Segenting Kra. 	 اڤابيلا تيبا دهوجوڠ سمڤادن ججاهن سموتر ڤوتيه، چندانا منوڠڬڠ كودا ترسبوت كتيمور لاءوت مانكالا نيرنام دان نديم منروسكن ڤرجالنن كسڬنتيڠ كرا.
Sekarang, mereka berada tengah-tengah wilayah Indera Kayangan. 	 سكارڠ، مريک براد تڠه٢ ولايه ايندرا كايڠن.
Dijangka sekitar sepuluh hari lagi, mereka akan tiba ke Segenting Kra. 	 دجڠک سكيتر سڤولوه هاري لاڬي، مريک اكن تيبا كسڬنتيڠ كرا.
Engkau tak rindukan Cik Cendana?  Nirnama memandang Nadim. 	 اڠكاو تق ريندوكن چيق چندانا؟  نيرنام ممندڠ نديم.
Dia hanya tersenyum kecil. 	 دي هاڽ ترسڽوم كچيل.
Hah, engkau tak menggeleng! Nadim tertawa sambil menggerak-gerakkan telunjuknya ke wajah Nirnama. 	 هاه، اڠكاو تق مڠڬيليڠ! نديم ترتاوا سمبيل مڠڬرق-ڬرقكن تلونجوقڽ كواجه نيرنام.
Apa yang kalian bualkan saat berpisah tadi? Mengapa aku tak dibenarkan turut serta? Nadim berwajah nakal. 	 اڤ يڠ كالين بوالكن ساعت برڤيسه تادي؟ مڠاڤ اكو تق دبنركن توروت سرتا؟ نديم برواجه ناكل.
Sebelum berpisah, Cendana dan Nirnama telah berbual sambil diperhatikan Nadim dari jauh. 	 سبلوم برڤيسه، چندانا دان نيرنام تله بربوال سمبيل دڤرهاتيكن نديم دري جاءوه.
Setelah beberapa ketika, barulah Cendana menunggang kuda dan meninggalkan mereka berdua. 	 ستله ببراڤ كتيک، باروله چندانا منوڠڬڠ كودا دان منيڠڬلكن مريک بردوا.
Kami berbicara akan beberapa perkara. 	 كامي بربيچارا اكن ببراڤ ڤركارا.
Antaranya, perancangan Cik Cendana untuk meyakinkan orang-orangnya. 	 انتاراڽ، ڤرانچڠن چيق چندانا اونتوق ميقينكن اورڠ-اورڠڽ.
Aku menyatakan bahawa dia telah lebih daripada membuktikan dirinya sendiri. 	 اكو مڽاتاكن بهاوا دي تله لبيه درڤد ممبوقتيكن ديريڽ سنديري.
Dia pasti mampu menyempurnakan tujuannya. 	 دي ڤستي ممڤو مڽمڤورناكن توجوانڽ.
Kemudian, kami berbincang akan bagaimana untuk Cik Cendana menghubungi kita tatkala semua telah tiba ke Segenting Kra. 	 كمودين، كامي بربينچڠ اكن باڬايمان اونتوق چيق چندانا مڠهوبوڠي كيت تتكالا سموا تله تيبا كسڬنتيڠ كرا.
Berkerut dahi Nadim. 	 بركروت داهي نديم.
Takkan itu sahaja? Kalian bersembang agak panjang. 	 تقكن ايت سهاج؟ كالين برسيمبڠ اڬق ڤنجڠ.
Ada kalanya aku melihat Cik Cendana kesipu-sipuan. 	 اد كالاڽ اكو مليهت چيق چندانا كسيڤو-سيڤوان.
Takkan itu bicara perihal Segenting Kra!  Nirnama tersenyum nipis. 	 تقكن ايت بيچارا ڤريحال سڬنتيڠ كرا!  نيرنام ترسڽوم نيڤيس.
Helaan nafas menyusul. 	 هيلاءن نفس مڽوسول.
Cik Cendana mahu mengetahui apakah aku telah membuat keputusan. 	 چيق چندانا ماهو مڠتاهوءي اڤاكه اكو تله ممبوات كڤوتوسن.
Untuk?  Menikahinya. 	 اونتوق؟  منيكهيڽ.
Terlopong Nadim dibuatnya. 	 ترلوڤوڠ نديم دبواتڽ.
Jadi?   Aku minta masa untuk berfikir. 	 جادي؟  اكو مينتا ماس اونتوق برفيكير.
Nadim terus menepuk dahi sendiri. 	 نديم تروس منڤوق داهي سنديري.
Aduh! Kenapa engkau jawab begitu, hah?  Memang aku perlukan masa untuk berfikir. 	 ادوه! كناڤ اڠكاو جواب بڬيتو، هاه؟  ميمڠ اكو ڤرلوكن ماس اونتوق برفيكير.
Jawablah ya!  Nirnama menggeleng. 	 جوابله يا!  نيرنام مڠڬيليڠ.
Jika demikian, maka aku menipu dirinya dan diriku sendiri. 	 جک دمکين، مک اكو منيڤو ديريڽ دان ديريكو سنديري.
Aku benar-benar perlu mempertimbangkan apa wajar untuk aku bernikah pada saat genting sebegini. 	 اكو بنر٢ ڤرلو ممڤرتيمبڠكن اڤ واجر اونتوق اكو برنكاح ڤد ساعت ڬنتيڠ سبڬيني.
Apakah engkau mempunyai perasaan kepada Cik Cendana?  Terdiam Nirnama dengan soalan tersebut. 	 اڤاكه اڠكاو ممڤوڽاءي ڤراساءن كڤد چيق چندانا؟  ترديام نيرنام دڠن سوءالن ترسبوت.
Hah, maksudnya engkau ada perasaan kepadanya. 	 هاه، مقصودڽ اڠكاو اد ڤراساءن كڤدڽ.
Cakaplah ya. 	 چاكڤله يا.
Bila kalian hendak bernikah, itu boleh dibincangkan kemudian. 	 بيلا كالين هندق برنكاح، ايت بوليه دبينچڠكن كمودين.
Apalah engkau ini, Nirnama!  Marah benar Nadim terhadapnya. 	 اڤله اڠكاو اين، نيرنام!  ماره بنر نديم ترهادڤڽ.
Ulah Nadim membuatkan Nirnama tersenyum-senyum sendirian. 	 اوله نديم ممبواتكن نيرنام ترسڽوم-سڽوم سنديرين.
Hah, Cik Cendana sekadar mahukan ketenangan hati. 	 هاه، چيق چندانا سقدر ماهوكن كتنڠن هاتي.
Dia punya perasaan terhadapmu. 	 دي ڤوڽا ڤراساءن ترهادڤمو.
Apabila keadaan semakin genting, dia mahu melihat sesuatu yang lebih besar menantinya selepas itu. 	 اڤابيلا كأداءن سماكين ڬنتيڠ، دي ماهو مليهت سسواتو يڠ لبيه بسر مننتيڽ سلڤس ايت.
Itulah engkau. 	 ايتله اڠكاو.
Semangatnya untuk lebih gigih mengharungi semua ini. 	 سماڠتڽ اونتوق لبيه ڬيڬيه مڠهاروڠي سموا اين.
Aku tidak sempat memikirkan apa yang menanti. 	 اكو تيدق سمڤت مميكيركن اڤ يڠ مننتي.
Kerana mungkin aku sibuk memikirkan bagaimana hendak menjemput kemenangan. 	 كران موڠكين اكو سيبوق مميكيركن باڬايمان هندق منجمڤوت كمنڠن.
Nadim mencebik. 	 نديم منچبيق.
Apakah engkau beristikharah?  Kening Nirnama terangkat. 	 اڤاكه اڠكاو برإستيخاره؟  كنيڠ نيرنام تراڠكت.
Engkau pernah bercerita perihal istikharah, bukan? Solat Istikharah, memohon panduan daripada Allah untuk membuat pilihan. 	 اڠكاو ڤرنه برچريتا ڤريحال إستيخارة، بوكن؟ صلاة إستخارة، مموهون ڤندوان درڤد الله اونتوق ممبوات ڤيليهن.
Aku masih ingat. 	 اكو ماسيه ايڠت.
Apakah engkau melakukannya?  Nirnama perlahan menggeleng. 	 اڤاكه اڠكاو ملاكوكنڽ؟  نيرنام ڤرلاهن مڠڬيليڠ.
Hah, lakukanlah. 	 هاه، لاكوكنله.
Apabila Cik Cendana bertanya lagi, berikan jawapan. 	 اڤابيلا چيق چندانا برتاڽ لاڬي، بريكن جواڤن.
Jangan buat seorang perempuan tertunggu-tunggu begitu. 	 جاڠن بوات سأورڠ ڤرمڤوان ترتوڠڬو-توڠڬو بڬيتو.
Senyuman nipis terukir pada bibir Nirnama. 	 سڽومن نيڤيس تراوكير ڤد بيبير نيرنام.
Kenapa?  Siapa sangka aku akan dinasihatkan oleh engkau, Nadim. 	 كناڤ؟  سياڤا سڠک اكو اكن دنصيحتكن اوليه اڠكاو، نديم.
Hei, ini Sang Kancil tahu. 	 هاي، اين سڠ كنچيل تاهو.
Otak bergeliga. 	 اوتق برڬليݢ.
Nadim mengetuk lembut telunjuk ke sisi dahi. 	 نديم مڠتوق لمبوت تلونجوق كسيسي داهي.
Mereka berdua sama-sama ketawa. 	 مريک بردوا سام٢ كتاوا.
Wah, rancak kalian berbual. 	 واه، رنچق كالين بربوال.
Satu sapaan membuatkan kedua-duanya menoleh. 	 ساتو ساڤءن ممبواتكن كدوا-دواڽ منوليه.
Seorang lelaki sedikit berusia, berpakaian sederhana, sedang membimbit raga berisi seekor ayam seraya mengendalikan sebuah pedati. 	 سأورڠ للاكي سديكيت براوسيا، برڤاكاين  سدرهان، سدڠ ممبيمبيت راݢ برإيسي سإيكور ايم سرايا مڠنداليكن سبواه ڤدتي.
Di hadapan lelaki itu, seekor kerbau sedang bergerak perlahan menarik pedati berisi muatan yang agak banyak. 	 دهادڤن للاكي ايت، سإيكور كرباو سدڠ برڬرق ڤرلاهن مناريق ڤدتي برإيسي مواتن يڠ اڬق باڽق.
Hah, berniagakah, pak cik? Ke mana?  Pulang ke tanah airku di Segenting Kra. 	 هاه، برنياڬكه، ڤق چيک؟ كمانا؟  ڤولڠ كتانه اءيركو دسڬنتيڠ كرا.
Aku dari pusat pemerintahan Indera Kayangan, berniaga di sana. 	 اكو دري ڤوست ڤمرينتهن ايندرا كايڠن، برنياݢ دسان.
Sekarang aku membawa hasil ke rumah. 	 سكارڠ اكو ممباوا حاصيل كرومه.
Bagaimana dengan pusat pemerintahan Indera Kayangan sekarang? Nirnama bertanya sopan. 	 باڬايمان دڠن ڤوست ڤمرينتهن ايندرا كايڠن سكارڠ؟ نيرنام برتاڽ سوڤن.
Lelaki berusia itu memperlahankan pedati kerbaunya, bagi menyaingi kelajuan langkahan Nirnama dan Nadim. 	 للاكي براوسيا ايت ممڤرلاهنكن ڤدتي كرباوڽ، باڬي مڽاءيڠي كلاجوان لڠكهن نيرنام دان نديم.
Kecoh. 	 كچوه.
Itu sebabnya aku pulang awal. 	 ايت سببڽ اكو ڤولڠ اول.
Risau perkara buruk akan berlaku. 	 ريساو ڤركارا بوروق اكن برلاكو.
Tahukah kalian, Jagat Suci pulang dengan kecederaan. 	 تاهوكه كالين، جاڬت سوچي ڤولڠ دڠن كچدراءن.
Ura-ura menyatakan kesaktiannya merupakan suatu kepalsuan. 	 اور٢ مڽاتاكن كسقتينڽ مروڤاكن سواتو كڤلسوان.
Sekarang, rata-rata mahu kembali bernaung di bawah Semutar Putih. 	 سكارڠ، رات٢ ماهو كمبالي برناءوڠ دباوه سموتر ڤوتيه.
Nirnama dan Nadim saling berpandangan dan tersenyum. 	 نيرنام دان نديم ساليڠ بر ڤندڠن دان ترسڽوم.
Kalian mahu ke mana?  Aku Nadim, ini Nirnama. 	 كالين ماهو كمانا؟  اكو نديم، اين نيرنام.
Kami mahu ke Segenting Kra. 	 كامي ماهو كسڬنتيڠ كرا.
Nirnama. 	 نيرنام.
macam pernah kudengar nama itu. 	 ماچم ڤرنه كودڠر نام ايت.
Saya bukan sesiapa, pak cik. 	 ساي بوكن سسياڤا، ڤق چيک.
Nirnama merendah diri. 	 نيرنام مرنداه ديري.
Ah, jika kalian mahu ke Segenting Kra, ayuh tumpang pedatiku. 	 اه، جک كالين ماهو كسڬنتيڠ كرا، ايوه تومڤڠ ڤدتيكو.
Tidaklah letih berjalan. 	 تيدقله لتيه برجالن.
Tambahan, sempadan Segenting Kra dikawal ketat sekarang. 	 تمبهن، سمڤادن سڬنتيڠ كرا دكاول كتت سكارڠ.
Jika kalian bersamaku, kalian boleh masuk dengan lebih mudah kerana aku tahu jalan yang tidak dikawal terlalu ketat. 	 جک كالين برسامکو، كالين بوليه ماسوق دڠن لبيه موده كران اكو تاهو جالن يڠ تيدق دكاول ترلالو كتت.
Lelaki itu tersenyum sambil mengangkat keningnya. 	 للاكي ايت ترسڽوم سمبيل مڠڠكت كنيڠڽ.
Sekali lagi Nirnama dan Nadim saling berpandangan. 	 سكالي لاڬي نيرنام دان نديم ساليڠ بر ڤندڠن.
Nadim memberikan isyarat agar mereka bersetuju dengan tawaran lelaki tersebut. 	 نديم ممبريكن اشارت اڬر مريک برستوجو دڠن تاورن للاكي ترسبوت.
Baiklah, pak cik. 	 باءيقله، ڤق چيک.
Kami bersetuju. 	 كامي برستوجو.
Pantas Nirnama dan Nadim menaiki pedati tersebut. 	 ڤانتس نيرنام دان نديم مناءيقي ڤدتي ترسبوت.
Siapa nama pak cik? Nirnama menghulurkan tangan untuk menjabat lelaki itu. 	 سياڤا نام ڤق چيک؟ نيرنام مڠهولوركن تاڠن اونتوق منجابت للاكي ايت.
Huluran tangan Nirnama dibalas. 	 هولورن تاڠن نيرنام دبالس.
Panggil saja aku Pak Kaduk. 	 ڤڠڬيل ساج اكو ڤق كادوق.
Tunggangannya mula memasuki belantara yang lebih tebal. 	 توڠڬڠنڽ مولا مماسوقي بلنتارا يڠ لبيه تبل.
Selang beberapa ketika, denai tidak lagi kelihatan. 	 سلاڠ ببراڤ كتيک، دناي تيدق لاڬي كليهتن.
Laluannya semakin sukar dan berliku. 	 لالوانڽ سماكين سوكر دان برليكو.
Dedaunan dan ranting-ranting pepohonan kian menutupi jalan sehingga menyentuh tubuhnya dan tubuh kuda yang ditunggangi. 	 دداونن دان رنتيڠ٢ ڤڤوهونن كيان منوتوڤي جالن سهيڠݢ مڽنتوه توبوهڽ دان توبوه كودا يڠ دتوڠڬڠي.
Sekali-sekala, dia menyelak rimbunan dedaunan tersebut dan menepis ranting-ranting pepohonan yang menghalang perjalanan mereka. 	 سكالي-سكالا، دي مڽيلق  ريمبونن دداونان ترسبوت دان منڤيس رنتيڠ٢ ڤڤوهونن يڠ مڠهالڠ ڤرجالنن مريک.
Perlahan-lahan Cendana turun dari tunggangan. 	 ڤرلاهن-لاهن چندانا تورون دري توڠڬڠن.
Wajah haiwan itu ditepuk-tepuknya lembut, memberikan semangat dan dorongan. 	 واجه حيوان ايت دتڤوق-تڤوقڽ لمبوت، ممبريكن سماڠت دان دوروڠن.
Setelah beberapa hari perjalanan, dia akhirnya selamat merentasi wilayah-wilayah jajahan Indera Kayangan untuk sampai ke timur laut Tanah Semenanjung. 	 ستله ببراڤ هاري ڤرجالنن، دي أخيرڽ سلامت مرنتسي ولايه٢ ججاهن ايندرا كايڠن اونتوق سمڤاي كتيمور لاءوت تانه سمننجوڠ.
Dalam perjalanan, Cendana tidak banyak berehat. 	 دالم ڤرجالنن، چندانا تيدق باڽق بريحت.
Hanya berhenti untuk menunaikan ibadah fardhu. 	 هاڽ برهنتي اونتوق منونايكن عباده فرض.
Makan dan minum pun sekadar menjamah bekalan yang dibawa, untuk menghilangkan lapar dan dahaga sahaja. 	 ماكن دان مينوم ڤون سقدر منجامه بكلن يڠ دباوا، اونتوق مڠهيلڠكن لاڤر دان داهاݢ سهاج.
Di belantara ini, Cendana menyambung perjalanan dengan berjalan kaki sambil menuntun kudanya. 	 دبلنتارا اين، چندانا مڽمبوڠ ڤرجالنن دڠن برجالن كاكي سمبيل منونتون كوداڽ.
Rimbunan tebal daun dan ranting-ranting pokok yang mengganggulaluan sekadar diselaknya dengan tangan. 	 ريمبونن تبل داون دان رنتيڠ٢ ڤوكوق يڠ مڠڬڠڬولالوان سقدر دسلقڽ دڠن تاڠن.
Kudanya jelas tidak menyukai keadaan tersebut, tetapi dia terus menenangkan haiwan itu sambil terus melangkah. 	 كوداڽ جلس تيدق مڽوكاءي كأداءن ترسبوت، تتاڤي دي تروس مننڠكن حيوان ايت سمبيل تروس ملڠكه.
Setelah beberapa ketika melalui keadaan yang merimaskan itu, laluannya terasa semakin kurang menyesakkan. 	 ستله ببراڤ كتيک ملالوءي كأداءن يڠ مريمسكن ايت، لالوانڽ تراس سماكين كورڠ مڽساقكن.
Dedaunan, ranting dan dahan pepohonan tidak lagi terlalu menyentuh tubuh. 	 دداونان، رنتيڠ دان داهن ڤڤوهونن تيدق لاڬي ترلالو مڽنتوه توبوه.
Semakin lama semakin menjarak sehingga pandangannya tidak lagi terselindung oleh semua itu. 	 سماكين لاما سماكين منجارق سهيڠݢ ڤندڠنڽ تيدق لاڬي ترسليندوڠ اوليه سموا ايت.
Di hadapannya, sebuah kawasan lapang sederhana luas yang seperti dipagari pokok-pokok besar lagi tebal. 	 دهادڤنڽ، سبواه كاوسن لاڤڠ سدرهان لواس يڠ سڤرتي دڤاڬاري ڤوكوق٢ بسر لاڬي تبل.
Dia mendongak. 	 دي مندوڠاق.
Dapat dilihatnya rumah-rumah yang bergantungan di sisi batang pokok-pokok tersebut. 	 داڤت دليهتڽ رومه٢ يڠ برڬنتوڠن دسيسي باتڠ ڤوكوق٢ ترسبوت.
Dari pokok ke pokok, kelihatan jambatan gantung menjadi penghubung. 	 دري ڤوكوق كڤوكوق، كليهتن جمبتن ڬنتوڠ منجادي ڤڠهوبوڠ.
Jambatan-jambatan itu saling bersilangan, memandangkan banyak pokok berkeadaan sedemikian. 	 جمبتن٢ ايت ساليڠ برسيلڠن، ممندڠكن باڽق ڤوكوق بركأداءن سدميكين.
Bibirnya mengukir senyuman. 	 بيبيرڽ مڠوكير سڽومن.
Namun, kegembiraannya tidak lama bertahan. 	 نامون، كڬمبيراءنڽ تيدق لاما برتاهن.
Dia dapat merasakan sesuatu yang sejuk sedang menyentuh pipi. 	 دي داڤت مراساكن سسواتو يڠ سجوق سدڠ مڽنتوه ڤيڤي.
Sebilah parang menjulur perlahan dari belakang tubuhnya. 	 سبيله ڤارڠ منجولور ڤرلاهن دري بلاكڠ توبوهڽ.
Namun, dia tidak terburu-buru untuk bertindak. 	 نامون، دي تيدق تربورو-بورو اونتوق برتيندق.
Apakah itu Puteri Cahaya Bulan? Satu suara kedengaran. 	 اڤاكه ايت ڤوتري چهاي بولن؟ ساتو سوارا كدڠرن.
Benar! Suara yang lain pula kedengaran dari belakang. 	 بنر! سوارا يڠ لاءين ڤولا كدڠرن دري بلاكڠ.
Dia yakin si empunya suara dari belakang itu merupakan pemilik parang yang sedang menyentuh pipinya. 	 دي يقين سي امڤوڽا سوارا دري بلاكڠ ايت مروڤاكن ڤميليک ڤارڠ يڠ سدڠ مڽنتوه ڤيڤيڽ.
Perlahan-lahan, bilah itu meninggalkan wajah Cendana. 	 ڤرلاهن-لاهن، بيله ايت منيڠڬلكن واجه چندانا.
Maafkan aku, tuanku puteri. 	 معافكن اكو، توانكو ڤوتري.
Dia menoleh ke belakang. 	 دي منوليه كبلاكڠ.
Seorang lelaki tinggi, berpakaian serba gelap yang hanya mendedahkan bahagian mata, sedang tunduk hormat kepadanya. 	 سأورڠ للاكي تيڠڬي، برڤاكاين  سربا ڬلڤ يڠ هاڽ منددهكن بهاڬين مات، سدڠ توندوق حرمت كڤدڽ.
Engkau sekadar menjalankan tanggungjawab bagi menjaga keselamatan di sini. 	 اڠكاو سقدر منجالنكن تڠݢوڠجواب باڬي منجاݢ كسلامتن دسيني.
Terima kasih atas kecekapanmu. 	 تريما كاسيه اتس كچكڤنمو.
Dia menggaris senyuman lebar. 	 دي مڠڬاريس سڽومن ليبر.
Akhirnya tuanku puteri kembali!  Dia berpaling. 	 اخيرڽ توانكو ڤوتري كمبالي!  دي برڤاليڠ.
Kali ini, dia berhadapan dengan sekumpulan lelaki berpakaian persis lelaki di belakangnya. 	 كالي اين، دي برهادڤن دڠن سكومڤولن للاكي برڤاكاين  ڤرسيس للاكي دبلاكڠڽ.
Tinggal, senjata mereka tersarung kemas. 	 تيڠڬل، سنجات مريک ترساروڠ كمس.
Langsung tidak kedengaran bunyi mereka bergerak menghampirinya, mempamerkan kemampuan lelaki-lelaki ini yang bukan kepalang anak. 	 لڠسوڠ تيدق كدڠرن بوڽي مريک برڬرق مڠهمڤيريڽ، ممڤاميركن كممڤوان للاكي٢ اين يڠ بوكن كڤالڠ انق.
Sememangnya itu adalah kepakaran para pahlawan Sekebun Serendah. 	 سميمڠڽ ايت اداله كڤاكرن ڤارا ڤهلاون سكبون سرنده.
Namun, kemahiran dalam serangan hendap itu tidak berguna sama sekali apabila mereka diserang secara mengejut tanpa sebarang belas dan kasihan. 	 نامون، كماهيرن دالم سرڠن هندڤ ايت تيدق برڬونا سام سكالي اڤابيلا مريک دسراڠ سچارا مڠجوت تنڤا سبارڠ بلس دان كاسيهن.
Indera Kayangan yang berpakat dengan Segenting Kra melancarkan serangan besar-besaran bagi menghapuskan Sekebun Serendah. 	 ايندرا كايڠن يڠ برڤاكت دڠن سڬنتيڠ كرا ملنچركن سرڠن بسر-بسرن باڬي مڠهاڤوسكن سكبون سرنده.
Ayahandanya terbunuh dalam serangan tersebut. 	 ايهنداڽ تربونوه دالم سرڠن ترسبوت.
Demikian kebanyakan rakyat Sekebun Serendah. 	 دمکين كباڽقن رعيت سكبون سرنده.
Ketika ayahandanya bersama-sama barisan pahlawan Sekebun Serendah berhadapan dengan Jagat Suci dan Raja Ong Maha Perita Deria, sekitar 300 orang istana dan tentera utama Sekebun Serendah yang diamanahkan oleh ayahandanya untuk menjaga keselamatan orang-orang istana, berjaya melarikan diri. 	 كتيک ايهنداڽ برساما-سام باريسن ڤهلاون سكبون سرنده برهادڤن دڠن جاڬت سوچي دان راج اوڠ مها ڤريتا دريا، سكيتر 300 اورڠ ايستان دان تنترا اوتام سكبون سرنده يڠ دامانهكن اوليه ايهنداڽ اونتوق منجاݢ كسلامتن اورڠ٢ ايستان، برجاي ملاريكن ديري.
Termasuklah dia dan bondanya. 	 ترماسوقله دي دان بونداڽ.
Semenjak itu, mereka bersembunyi di dalam belantara ini. 	 سمنجق ايت، مريک برسمبوڽي ددالم بلنتارا اين.
Membina kehidupan baru di sini. 	 ممبينا كهيدوڤن بارو دسيني.
250 tentera utama Sekebun Serendah masih tegar menjaga keamanan tempat ini. 	 250 تنترا اوتام سكبون سرنده ماسيه تڬر منجاݢ كأمانن تمڤت اين.
Adakah itu puteriku? Satu suara perempuan yang sudah berusia kedengaran. 	 ادكه ايت ڤوتريكو؟ ساتو سوارا ڤرمڤوان يڠ سوده براوسيا كدڠرن.
Lelaki-lelaki yang berkumpul di hadapannya cepat-cepat membuka jalan. 	 للاكي٢ يڠ بركومڤول دهادڤنڽ چڤت٢ ممبوک جالن.
Seorang perempuan yang berpakaian bukan seperti orang kebanyakan, meluru ke arahnya. 	 سأورڠ ڤرمڤوان يڠ برڤاكاين  بوكن سڤرتي اورڠ كبڽقن، ملورو كأرهڽ.
Terus mereka berdua saling berdakapan. 	 تروس مريک بردوا ساليڠ برداكڤن.
Oh, Cendana!  Bonda!  Ampun, Tuanku Ratu Siti Banun. 	 اوه، چندانا!  بوندا!  امڤون، توانكو راتو سيتي بانون.
Tuanku puteri baru tiba. 	 توانكو ڤوتري بارو تيبا.
Salah seorang lelaki berpakaian serba gelap itu bersuara. 	 ساله سأورڠ للاكي برڤاكاين  سربا ڬلڤ ايت برسوارا.
Perempuan berusia itu perlahan-lahan merenggangkan pelukan. 	 ڤرمڤوان بروسيا ايت ڤرلاهن-لاهن مرڠڬڠكن ڤلوكن.
Dia menatap Cendana semahu-mahunya. 	 دي مناتڤ چندانا سماهو-ماهوڽ.
Kedua-dua belah telapak tangannya menekap pipi Cendana. 	 كدوا-دوا بله تلڤق تاڠنڽ منكڤ ڤيڤي چندانا.
Lama pandangan mereka berdua bertaut. 	 لاما ڤندڠن مريک بردوا برتاءوت.
Mengapa engkau tiba-tiba menghilangkan diri? Betapa bonda hidup setiap hari dalam rindu dan risau. 	 مڠاڤ اڠكاو تيبا٢ مڠهيلڠكن ديري؟ بتاڤ بوندا هيدوڤ ستياڤ هاري دالم ريندو دان ريساو.
Berkaca mata Ratu Siti Banun. 	 بركاچ مات راتو سيتي بانون.
Mujur engkau kembali dengan selamat!  Sebak tiba-tiba menyerkup hati Cendana. 	 موجور اڠكاو كمبالي دڠن سلامت!  سبق تيبا٢ مڽركوڤ هاتي چندانا.
Ampunkan anakanda, bonda. 	 امڤونكن انقندا، بوندا.
Tidak anakanda berniat mahu membuatkan bonda hidup dalam kerisauan. 	 تيدق انقندا برنية ماهو ممبواتكن بوندا هيدوڤ دالم كريساوان.
Ke mana engkau pergi, wahai puteriku? Kedua-dua belah tangan Ratu Siti Banun menggapai kedua-dua belah tangan Cendana. 	 كمانا اڠكاو ڤرڬي، واهاي ڤوتريكو؟ كدوا-دوا بله تاڠن راتو سيتي بانون مڠڬاڤاي كدوا-دوا بله تاڠن چندانا.
Engkau menghilang bersama wang dan senjata yang agak banyak. 	 اڠكاو مڠهيلڠ برسام واڠ دان سنجات يڠ اڬق باڽق.
Bonda benar-benar menyangka engkau pergi menyerang Jagat Suci di Indera Kayangan!  Cendana tertawa dan menggeleng. 	 بوندا بنر٢ مڽڠک اڠكاو ڤرڬي مڽرڠ جاڬت سوچي دايندرا كايڠن!  چندانا ترتاوا دان مڠڬيليڠ.
Anakanda pergi mengembara membuktikan diri. 	 انقندا ڤرڬي مڠمبارا ممبوقتيكن ديري.
Membuktikan diri?  Ya. 	 ممبوقتيكن ديري؟  يا.
Cendana melemparkan pandangan ke sekeliling. 	 چندانا مليمڤركن  ڤندڠن كسكليليڠ.
Dia cuba menatap setiap pasang mata milik lelaki-lelaki di situ. 	 دي چوبا مناتڤ ستياڤ ڤاسڠ مات ميليق للاكي٢ دسيتو.
Kerana tentera utama Sekebun Serendah ini memperkecilkan seruan anakanda untuk bangkit berjuang. 	 كران تنترا اوتام سكبون سرنده اين ممڤركچيلكن سروان انقندا اونتوق بڠكيت برجواڠ.
Semua diam, langsung tidak berkutik apa-apa. 	 سموا ديام، لڠسوڠ تيدق بركوتيق اڤ٢.
Ampun, tuanku puteri. 	 امڤون، توانكو ڤوتري.
Khilaf kami. 	 خلاف كامي.
Kami hanya mahu yang terbaik buat keselamatan semua, bukan sahaja Tuanku Puteri, tetapi juga Tuanku Ratu dan rakyat Sekebun Serendah yang ada. 	 كامي هاڽ ماهو يڠ ترباءيق بوات كسلامتن سموا، بوكن سهاج توانكو ڤوتري، تتاڤي جوݢ توانكو راتو دان رعيت سكبون سرنده يڠ اد.
Seorang lelaki berpakaian serba gelap melangkah ke hadapan. 	 سأورڠ للاكي برڤاكاين  سربا ڬلڤ ملڠكه كهادڤن.
Dia menarik topeng hitam yang melindungi hampir seluruh wajahnya. 	 دي مناريق توڤيڠ هيتم يڠ مليندوڠي همڤير سلوروه واجهڽ.
Terpamer wajah yang sedikit berusia, tetapi janggut dan jambangnya masih kekal hitam. 	 ترڤامير واجه يڠ سديكيت براوسيا، تتاڤي جڠڬوت دان جمبڠڽ ماسيه ككل هيتم.
Cendana mengenali lelaki tersebut. 	 چندانا مڠنالي للاكي ترسبوت.
Panglima Hamzah. 	 ڤڠليما حمزه.
Tuanku puteri. 	 توانكو ڤوتري.
Ampunkan aku sekiranya membuat keputusan dengan mengutamakan keselamatan kita semua berbanding kehendak tuanku puteri seorang ketika itu. 	 امڤونكن اكو سكيراڽ ممبوات كڤوتوسن دڠن مڠوتاماكن كسلامتن كيت سموا بربنديڠ كهندق توانكو ڤوتري سأورڠ كتيک ايت.
Panglima Hamzah merupakan ketua tentera utama Sekebun Serendah. 	 ڤڠليما حمزه مروڤاكن كتوا تنترا اوتام سكبون سرنده.
Berat lagi besar tanggungjawabnya bagi memastikan keamanan tempat ini terus terjaga, agar keturunan Sekebun Serendah kekal hidup dan bersambung. 	 برت لاڬي بسر تڠݢوڠجوابڽ باڬي ممستيكن كأمانن تمڤت اين تروس ترجاݢ، اڬر كتورونن سكبون سرنده ككل هيدوڤ دان برسمبوڠ.
Dengan harapan, mereka akan kembali mampu untuk membina kerajaan suatu hari kelak. 	 دڠن هارڤن، مريک اكن كمبالي ممڤو اونتوق ممبينا كراجاءن سواتو هاري كلق.
Ya, tetapi engkau juga menyebut bahawa aku hanyalah seorang perempuan. 	 يا، تتاڤي اڠكاو جوݢ مڽبوت بهاوا اكو هاڽله سأورڠ ڤرمڤوان.
Engkau menyatakan bahawa jika aku ini lelaki, kemungkinan untuk seruanku disahut lebih tinggi. 	 اڠكاو مڽاتاكن بهاوا جک اكو اين للاكي، كموڠكينن اونتوق سروانكو دساهوت لبيه تيڠڬي.
Tuanku puteri menyeru kami untuk menyerang Indera Kayangan. 	 توانكو ڤوتري مڽرو كامي اونتوق مڽرڠ ايندرا كايڠن.
Itu bukan sesuatu yang kecil. 	 ايت بوكن سسواتو يڠ كچيل.
Memerlukan kepimpinan yang ampuh!  Pastinya bukan datang daripada seorang perempuan, bukan? Cendana tersenyum kelat. 	 ممرلوكن كڤيمڤينن يڠ امڤوه!  ڤستيڽ بوكن داتڠ درڤد سأورڠ ڤرمڤوان، بوكن؟ چندانا ترسڽوم كلات.
Panglima Hamzah diam seraya memerhatikan sekeliling. 	 ڤڠليما حمزه ديام سرايا ممرهاتيكن سكليليڠ.
Tentera-tentera utama Sekebun Serendah juga mendiamkan diri. 	 تنترا٢ اوتام سكبون سرنده جوݢ منديامکن ديري.
Pandangan Panglima Hamzah terhenti pada wajah Ratu Siti Banun, seakan memohon bantuan. 	 ڤندڠن ڤڠليما حمزه ترهنتي ڤد واجه راتو سيتي بانون، سأكن مموهون بنتوان.
Anakanda, fahamilah keadaan Panglima Hamzah dan tentera utama kita. 	 انقندا، فهميله كأداءن ڤڠليما حمزه دان تنترا اوتام كيت.
Mereka telah bertungkus lumus bagi memastikan keselamatan kita di sini. 	 مريک تله برتوڠكوس لوموس باڬي ممستيكن كسلامتن كيت دسيني.
Dan aku telah mengembara ke seluruh Tanah Semenanjung, menumbangkan banyak jaguh, dan merentas lautan ke Kerajaan Serawa, membina hubungan baik dengan Puteri Santubong dan Puteri Sejinjang. 	 دان اكو تله مڠمبارا كسلوروه تانه سمننجوڠ، منومبڠكن باڽق جاڬوه، دان مرنتس لاءوتن ككراجاءن سراوا، ممبينا هوبوڠن باءيق دڠن ڤوتري سنتوبوڠ دان ڤوتري سجينجڠ.
Mata Ratu Siti Banun membulat. 	 مات راتو سيتي بانون ممبولت.
Dahi Panglima Hamzah berkerut. 	 داهي ڤڠليما حمزه بركروت.
Semua tentera utama Sekebun Serendah terpana dengan kenyataan Cendana itu. 	 سموا تنترا اوتام سكبون سرنده ترڤان دڠن كڽاتاءن چندانا ايت.
Bahkan aku sudah punya hubungan baik dengan Sultan Semutar Putih. 	 بهكن اكو سوده ڤوڽا هوبوڠن باءيق دڠن سلطان سموتر ڤوتيه.
Bersama-sama mereka, aku berhadapan tentera gabungan Indera Kayangan dan Segenting Kra. 	 برساما-سام مريک، اكو برهادڤن تنترا ڬابوڠن ايندرا كايڠن دان سڬنتيڠ كرا.
Dalam peperangan yang sama, aku berhadapan Jagat Suci dan ahli sihirnya, Nujum Surya. 	 دالم ڤڤرڠن يڠ سام، اكو برهادڤن جاڬت سوچي دان اهلي سيحيرڽ، نجوم سوريا.
Sultan Semutar Putih? Sultan Mahmud? Sebelah kening Panglima Hamzah terangkat. 	 سلطان سموتر ڤوتيه؟ سلطان محمود؟ سبله كنيڠ ڤڠليما حمزه تراڠكت.
Pandangannya tajam menikam wajah Cendana. 	 ڤندڠنڽ تاجم منيكم واجه چندانا.
Sekarang, Sultan Alauddin yang memerintah Kerajaan Semutar Putih. 	 سكارڠ، سلطان علاءالدين يڠ ممرينته كراجاءن سموتر ڤوتيه.
Apa yang berlaku dengan tentera Jagat Suci dan Segenting Kra? Apakah mereka telah tumbang? Ratu Siti Banun bersuara sambil memegang kedua-dua belah bahu Cendana. 	 اڤ يڠ برلاكو دڠن تنترا جاڬت سوچي دان سڬنتيڠ كرا؟ اڤاكه مريک تله تومبڠ؟ راتو سيتي بانون برسوارا سمبيل ممڬڠ كدوا-دوا بله باهو چندانا.
Cendana menggeleng. 	 چندانا مڠڬيليڠ.
Tetapi mereka berundur. 	 تتاڤي مريک براوندور.
Kerana Kerajaan Serawa telah menghantar tentera bantuan yang besar kepada Semutar Putih. 	 كران كراجاءن سراوا تله مڠهنتر تنترا بنتوان يڠ بسر كڤد سموتر ڤوتيه.
Bantuan itu sampai di tengah-tengah pertempuran, dan mengubah keadaan peperangan. 	 بنتوان ايت سمڤاي دتڠه-تڠه ڤرتمڤورن، دان مڠوبه كأداءن ڤڤرڠن.
Ditambah pula dengan kekebalan Jagat Suci yang telah sirna. 	 دتمبه ڤولا دڠن ككبالن جاڬت سوچي يڠ تله سيرنا.
Kekebalan Jagat Suci telah sirna?! Kedua-dua belah kening Panglima Hamzah terangkat. 	 ككبالن جاڬت سوچي تله سيرنا؟! كدوا-دوا بله كنيڠ ڤڠليما حمزه تراڠكت.
Ratu Siti Banun terlopong. 	 راتو سيتي بانون ترلوڤوڠ.
Engkau berada di tengah-tengah semua itu?  Senyuman lebar menghiasi wajah Cendana. 	 اڠكاو براد دتڠه-تڠه سموا ايت؟  سڽومن ليبر مڠهياسي واجه چندانا.
Benar, bonda. 	 بنر، بوندا.
Demi Allah. 	 دمي الله.
Aku terlibat dengan itu semua, kerana aku berkawan dengan Nirnama. 	 اكو ترليبت دڠن ايت سموا، كران اكو بركاون دڠن نيرنام.
Seorang pendekar tanpa nama yang masyhur dan bukan kaleng-kaleng hebatnya. 	 سأورڠ ڤنديكر تنڤا نام يڠ مشهور دان بوكن كلاڠ٢ هيبتڽ.
Allahu akbar. 	 الله اكبر.
Takbir meluncur keluar dari bibir Ratu Siti Banun. 	 تكبير ملونچور كلوار دري بيبير راتو سيتي بانون.
Aku bukan pulang untuk berehat. 	 اكو بوكن ڤولڠ اونتوق بريحت.
Kemenangan belum di dalam genggaman. 	 كمنڠن بلوم ددالم ڬڠڬمن.
Kerisauan Semutar Putih adalah akan ada bantuan lebih besar dari Segenting Kra untuk Indera Kayangan. 	 كريساوان سموتر ڤوتيه اداله اكن اد بنتوان لبيه بسر دري سڬنتيڠ كرا اونتوق ايندرا كايڠن.
Aku pulang untuk sekali lagi menyeru kalian bersama-sama denganku di atas jalan perjuangan ini. 	 اكو ڤولڠ اونتوق سكالي لاڬي مڽرو كالين برساما-سام دڠنكو دأتس جالن ڤرجواڠن اين.
Semua yang berada di situ terdiam. 	 سموا يڠ براد دسيتو ترديام.
Keadaan yang sedikit riuh tadi hasil keterujaan mendengar cerita Cendana, kembali senyap. 	 كأداءن يڠ سديكيت ريوه تادي حاصيل كتروجاءن مندڠر چريتا چندانا، كمبالي سڽڤ.
Masing-masing saling berpandangan. 	 ماسيڠ٢ ساليڠ برڤندڠن.
Panglima Hamzah sendiri memandang Ratu Siti Banun. 	 ڤڠليما حمزه سنديري ممندڠ راتو سيتي بانون.
Kita tidak ada masa yang panjang. 	 كيت تيدق اد ماس يڠ ڤنجڠ.
Dalam beberapa hari ini, kita perlu berada di Segenting Kra. 	 دالم ببراڤ هاري اين، كيت ڤرلو براد دسڬنتيڠ كرا.
Bersama pendekar tanpa nama itu, aku sudah berpakat untuk menyerang Raja Ong Maha Perita Deria, bagi mengurangkan kemungkinan tambahan kekuatan Jagat Suci dan Indera Kayangan. 	 برسام ڤنديكر تنڤا نام ايت، اكو سوده برڤاكت اونتوق مڽرڠ راج اوڠ مها ڤريتا دريا، باڬي مڠورڠكن كموڠكينن تمبهن كقواتن جاڬت سوچي دان ايندرا كايڠن.
Tetapi bukankah itu akan mendedahkan kita kepada bahaya, tuanku puteri? Satu suara mencelah. 	 تتاڤي بوكنكه ايت اكن منددهكن كيت كڤد بهاي، توانكو ڤوتري؟ ساتو سوارا منچله.
Bagaimana sekiranya kita gagal? Tidak mustahil tempat ini akan diancam amarah Indera Kayangan dan Segenting Kra, tuanku puteri! Seorang lagi bersuara. 	 باڬايمان سكيراڽ كيت ڬاڬل؟ تيدق مستحيل تمڤت اين اكن دأنچم امره ايندرا كايڠن دان سڬنتيڠ كرا، توانكو ڤوتري! سأورڠ لاڬي برسوارا.
Panglima Hamzah menghela nafas. 	 ڤڠليما حمزه مڠهيلا نفس.
Tuanku puteri, kami bertanggungjawab memastikan keselamatan semua. 	 توانكو ڤوتري، كامي برتڠݢوڠجواب ممستيكن كسلامتن سموا.
Pada masa yang sama, kami ada peranan besar bagi memastikan keselamatan Tuanku Ratu dan Tuanku Puteri. 	 ڤد ماس يڠ سام، كامي اد ڤرانن بسر باڬي ممستيكن كسلامتن توانكو راتو دان توانكو ڤوتري.
Kita telah lama hidup aman damai di sini. 	 كيت تله لاما هيدوڤ امان داماي دسيني.
Sekebun Serendah perlahan-lahan akan berkembang semula. 	 سكبون سرنده ڤرلاهن-لاهن اكن بركمبڠ سمولا.
Mengapa kita mesti pertaruhkan ini semua untuk sesuatu yang tidak pasti dan berbahaya? Mata Cendana ditatapnya tepat. 	 مڠاڤ كيت مستي ڤرتاروهكن اين سموا اونتوق سسواتو يڠ تيدق ڤستي دان بربهاي؟ مات چندانا دتاتڤڽ تڤت.
Cendana tidak mengalihkan pandangan. 	 چندانا تيدق مڠاليهكن ڤندڠن.
Dia memerhati anak mata Panglima Hamzah dengan berani dan yakin. 	 دي ممرهاتي انق مات ڤڠليما حمزه دڠن براني دان يقين.
Pilihan pada tangan kalian. 	 ڤيليهن ڤد تاڠن كالين.
Sama ada untuk bangkit berjuang atau terus hidup dalam persembunyian. 	 سام اد اونتوق بڠكيت برجواڠ اتاو تروس هيدوڤ دالم ڤرسمبوڽيان.
Saat aku berhadapan Jagat Suci baru-baru ini, dia menghina kaum kita, menyatakan kita bersembunyi seperti tikus. 	 ساعت اكو برهادڤن جاڬت سوچي بارو٢ اين، دي مڠهينا قوم كيت، مڽاتاكن كيت برسمبوڽي سڤرتي تيكوس.
Apakah kalian mahu menelan hinaannya?  Semua tidak mampu berkata apa-apa. 	 اڤاكه كالين ماهو منلن هيناءنڽ؟  سموا تيدق ممڤو بركات اڤ٢.
Jika aku seorang lelaki, kalian tidak akan ada keraguan ini. 	 جک اكو سأورڠ للاكي، كالين تيدق اكن اد كراڬوان اين.
Aku tidak boleh menukar jantinaku. 	 اكو تيدق بوليه منوكر جنتيناكو.
Tetapi aku telah membuktikan kemampuanku. 	 تتاڤي اكو تله ممبوقتيكن كممڤوانكو.
Sekebun Serendah tidak lagi berseorangan. 	 سكبون سرنده تيدق لاڬي برسأورڠن.
Melalui aku, kita ada hubungan baik dengan Kerajaan Semutar Putih dan Kerajaan Serawa. 	 ملالوءي اكو، كيت اد هوبوڠن باءيق دڠن كراجاءن سموتر ڤوتيه دان كراجاءن سراوا.
Kita bukan lagi menentang Jagat Suci berseorangan. 	 كيت بوكن لاڬي مننتڠ جاڬت سوچي برسأورڠن.
Cendana bersuara tegas. 	 چندانا برسوارا تڬس.
Anak mata kemudian ditalakan kepada bondanya. 	 انق مات كمودين دتالاكن كڤد بونداڽ.
Ratu Siti Banun memegang erat kedua-dua belah tangan Candana. 	 راتو سيتي بانون ممڬڠ ارت كدوا-دوا بله تاڠن چندانا.
Puteriku. 	 ڤوتريكو.
Bonda, tidak perlu memujukku. 	 بوندا، تيدق ڤرلو مموجوقكو.
Aku tidak akan mengubah pendirianku. 	 اكو تيدق اكن مڠوبه ڤنديرينكو.
Sama ada mereka yang berkebolehan ini memanfaatkan kebolehan mereka di medan yang sepatutnya, mengubah keadaan kita, atau anakanda akan pergi berseorangan membawa nama Sekebun Serendah dalam perjuangan besar menumbangkan kezaliman. 	 سام اد مريک يڠ بركبوليهن اين ممنفعتكن كبوليهن مريک دميدن يڠ سڤاتوتڽ، مڠوبه كأداءن كيت، اتاو انقندا اكن ڤرڬي برسأورڠن ممباوا نام سكبون سرنده دالم ڤرجواڠن بسر منومبڠكن كظاليمن.
Cendana kemudian menarik tali kekang kuda, menuntun haiwan itu membuntutinya. 	 چندانا كمودين مناريق تالي ككاڠ كودا، منونتون حيوان ايت ممبونتوتيڽ.
Aku mahu berehat. 	 اكو ماهو بريحت.
Aku berikan masa malam ini untuk kalian membuat keputusan. 	 اكو بريكن ماس مالم اين اونتوق كالين ممبوات كڤوتوسن.
Termasuklah bonda. 	 ترماسوقله بوندا.
Bersama atau tidak bersama tentera utama Sekebun Serendah, aku akan berangkat selepas subuh. 	 برسام اتاو تيدق برسام تنترا اوتام سكبون سرنده، اكو اكن برڠكت سلڤس صبح.
Cendana berpaling sedikit, melihat Ratu Siti Banun dan tentera-tentera utama Sekebun Serendah, sebelum memandang semula ke hadapan. 	 چندانا برڤاليڠ سديكيت، مليهت راتو سيتي بانون دان تنترا٢ اوتام سكبون سرنده، سبلوم ممندڠ سمولا كهادڤن.
Aku berharap, sejarah akan membuktikan kita ini bangsa berani, bukan bangsa pengecut. 	 اكو برهارڤ، سجاره اكن ممبوقتيكن كيت اين بڠسا براني، بوكن بڠسا ڤڠچوت.
Kita sepatutnya menentang Jagat Suci bersama-sama guru. 	 كيت سڤاتوتڽ مننتڠ جاڬت سوچي برساما-سامڬورو.
Jebat dilihat mengepal kedua-dua belah tangan. 	 جبت دليهت مڠڤل كدوا-دوا بله تاڠن.
Air mata jantannya berguguran. 	 اءير مات جنتنڽ برڬوڬورن.
Alauddin pula mencangkung sebelah lutut di hadapan pusara sambil menggumpal-gumpal tanah dengan sebelah tangan. 	 علاءالدين ڤولا منچاڠكوڠ سبله لوتوت دهادڤن ڤوسارا سمبيل مڠڬومڤل-ڬومڤل تانه دڠن سبله تاڠن.
Sultan baharu Kerajaan Semutar Putih itu tidak kisah pakaian kebesarannya dikotori tanah. 	 سلطان بهارو كراجاءن سموتر ڤوتيه ايت تيدق قيصه ڤاكاين  كبسرنڽ دكوتوري تانه.
Gumpalan tanah itu diletakkan pada pusara Adiwaja. 	 ڬومڤلن تانه ايت دلتقكن ڤد ڤوسارا اديواج.
Kemudian, dia menggumpal tanah yang lain. 	 كمودين، دي مڠڬومڤل تانه يڠ لاءين.
Kasturi pula berdiri pada arah bertentangan. 	 كستوري ڤولا برديري ڤد اره برتنتاڠن.
Di sisinya adalah Tun Nirmala. 	 دسيسيڽ اداله تون نيرمالا.
Jenin, Nadim dan Cendana telah pulang setelah usai majlis pengkebumian pahlawan-pahlawan yang tumbang semasa pertembungan dengan Indera Kayangan. 	 جنين، نديم دان چندانا تله ڤولڠ ستله اوساي مجليس ڤڠكبومين ڤهلاون٢ يڠ تومبڠ سماس ڤرتمبوڠن دڠن ايندرا كايڠن.
Majlis itu dilangsungkan sesegera mungkin setelah usai peperangan. 	 مجليس ايت دلڠسوڠكن سسڬرا موڠكين ستله اوساي ڤڤرڠن.
Maka, kepenatan sudah pasti sedang mendakapi mereka. 	 مک، كڤناتن سوده ڤستي سدڠ منداكڤي مريک.
Mamanda Bendahara, jika engkau ingin pulang, silalah. 	 ممندا بنداهارا، جک اڠكاو ايڠين ڤولڠ، سيلاله.
Aku akan berlama di sini. 	 اكو اكن برلاما دسيني.
Alauddin bersuara sambil mengangkat kepala ke arah Tun Nirmala. 	 علاءالدين برسوارا سمبيل مڠڠكت كڤالا كأره تون نيرمالا.
Bendahara Semutar Putih itu menggeleng. 	 بنداهارا سموتر ڤوتيه ايت مڠڬيليڠ.
Aku mahu bersama tuanku. 	 اكو ماهو برسام توانكو.
Kita akan pulang ke istana bersama-sama. 	 كيت اكن ڤولڠ كإيستان برساما-سام.
Malam ini akan berlangsung majlis pertabalan rasmi untuk tuanku. 	 مالم اين اكن برلڠسوڠ مجليس ڤرطبلن راسمي اونتوق توانكو.
Alauddin terangguk-angguk. 	 علاءالدين تراڠڬوق-اڠڬوق.
Helaan nafasnya panjang. 	 هيلاءن نفسڽ ڤنجڠ.
Walau belum menjadi sultan, pagi ini dia telah disarungkan pakaian kebesaran. 	 والاو بلوم منجادي سلطان، ڤاڬي اين دي تله دساروڠكن ڤاكاين  كبسرن.
Pada awalnya, dia enggan dan melarang. 	 ڤد اولڽ، دي اڠڬن دان ملارڠ.
Tetapi Tun Nirmala menasihatinya bahawa seseorang pemerintah memikul kebanggaan tanah air dan rakyat jelata. 	 تتاڤي تون نيرمالا مناصيحتيڽ بهاوا سسأورڠ ڤمرينته مميكول كبڠڬاءن تانه اءير دان رعيت جلاتا.
Maka, dia wajar berpakaian yang terbaik dan megah, bagi menggambarkan kedaulatan tanah airnya. 	 مک، دي واجر برڤاكاين  يڠ ترباءيق دان مڬه، باڬي مڠڬمبركن كدولتن تانه اءيرڽ.
Sultan Semutar Putih yang baharu itu kemudian memandang ke arah Nirnama yang berdiri di sisinya. 	 سلطان سموتر ڤوتيه يڠ بهارو ايت كمودين ممندڠ كأره نيرنام يڠ برديري دسيسيڽ.
Aku juga sama seperti Jebat. 	 اكو جوݢ سام سڤرتي جبت.
Sepatutnya kita bersama-sama guru. 	 سڤاتوتڽ كيت برساما-سام ڬورو.
Semua memandang Nirnama. 	 سموا ممندڠ نيرنام.
Kecederaan lelaki berparut itu sudah dirawat oleh tabib Istana. 	 كچدراءن للاكي برڤاروت ايت سوده دراوت اوليه طبيب ايستان.
Nyeri tidak lagi menjalari tubuh walau badan masih terasa sengal-sengal. 	 ڽري تيدق لاڬي منجالاري توبوه والاو بادن ماسيه تراس سڠل٢.
Ditambah dengan ilmu yang diperturunkan oleh Adiwaja kepadanya, Nirnama tahu dia akan sembuh dengan baik tidak berapa lama lagi. 	 دتمبه دڠن علمو يڠ دڤرتورونكن اوليه اديواج كڤدڽ، نيرنام تاهو دي اكن سمبوه دڠن باءيق تيدق براڤ لاما لاڬي.
Jika kita semua bersama guru, tentera Semutar Putih akan kekurangan pimpinan. 	 جک كيت سموا برسام ڬورو، تنترا سموتر ڤوتيه اكن ككوراڠن ڤيمڤينن.
Lebih banyak akan gugur dengan sia-sia. 	 لبيه باڽق اكن ڬوڬور دڠن سيا٢.
Dengan Kakanda Alauddin dan Kakanda Jebat memimpin, bilangan yang gugur itu tidak sebanyak mana. 	 دڠن ككندا علاءالدين دان  ككندا جبت مميمڤين، بيلڠن يڠ ڬوڬور ايت تيدق سباڽق مان.
Benarkah begitu, Mamanda Tun Nirmala, Kakanda Kasturi?  Pandangan redup Nirnama melekat pada dua lelaki di seberang pusara. 	 بنركه بڬيتو، ممندا تون نيرمالا، ككندا كستوري؟  ڤندڠن ردوڤ نيرنام ملكت ڤد دوا للاكي دسبرڠ ڤوسارا.
Kedua-duanya mengangguk. 	 كدوا-دواڽ مڠڠڬوق.
Apa yang telah berlaku, telah berlaku. 	 اڤ يڠ تله برلاكو، تله برلاكو.
Kita sebagai Muslim, dididik untuk redha. 	 كيت سباڬاي مسلم، ديديديق اونتوق رضا.
Guru tahu akan hal itu. 	 ڬورو تاهو اكن حال ايت.
Dia telah memenuhi tujuannya. 	 دي تله ممنوهي توجوانڽ.
Persoalannya, apakah kita akan memenuhi tujuan kita?   Kata-kata Nirnama membuatkan semua yang berada di situ saling berpandangan. 	 ڤرسوالنڽ، اڤاكه كيت اكن ممنوهي توجوان كيت؟  كات٢ نيرنام ممبواتكن سموا يڠ براد دسيتو ساليڠ بر ڤندڠن.
Alauddin perlahan-lahan bangkit. 	 علاءالدين ڤرلاهن-لاهن بڠكيت.
Tangan ditepuk-tepuknya untuk membersihkan kotoran yang mungkin masih bersisa. 	 تاڠن دتڤوق-تڤوقڽ اونتوق ممبرسيهكن كوتورن يڠ موڠكين ماسيه برسيسا.
Kemudian, tangannya dipanjangkan mencapai bahu Jebat dan Nirnama. 	 كمودين، تاڠنڽ دڤنجڠكن منچاڤاي باهو جبت دان نيرنام.
Kedua-dua lelaki itu dirapatkan ke tubuhnya. 	 كدوا-دوا للاكي ايت دراڤتكن كتوبوهڽ.
Kita akan bersama-sama memenuhi tujuan kita. 	 كيت اكن برساما-سام ممنوهي توجوان كيت.
Menumbangkan Jagat Suci. 	 منومبڠكن جاڬت سوچي.
Jebat mengangkat kepalan penumbuknya. 	 جبت مڠڠكت كڤلن ڤنومبوقڽ.
Mengangkat kebenaran. 	 مڠڠكت كبنرن.
Nirnama bersuara. 	 نيرنام برسوارا.
Aku akan memimpin kerajaan ini dengan al-Quran dan as-Sunnah sebagai perlembagaannya. 	 اكو اكن مميمڤين كراجاءن اين دڠن القرءان دان السنه سباڬاي ڤرلمباڬاءنڽ.
Segala syirik, khurafat dan bid’ah akan kita nyahkan dari tanah ini semampuku. 	 سڬالا شيريک، خرافت دان بدعه اكن كيت ڽهكن دري تانه اين سممڤوكو.
Keadilan akan tertegak. 	 كعاديلن اكن ترتڬق.
Setiap rakyat akan diberikan hak mereka. 	 ستياڤ رعيت اكن دبريكن حق مريک.
Kebajikan mereka akan aku lindungi. 	 كباجيقن مريک اكن اكو ليندوڠي.
Biarlah kerajaan ini menjadi kerajaan yang baik dan mendapat keampunan Allah. 	 بيارله كراجاءن اين منجادي كراجاءن يڠ باءيق دان منداڤت كامڤونن الله.
Baldatun thoyyibatun wa Rabbun ghafur. 	 بَلْدَةٌ طَيِّبَةٌ وَرَبٌّ غَفُورٌ.
Nirnama menyebut ayat ke-15 Surah Saba’ itu. 	 نيرنام مڽبوت ايات ك-15 سورة السباء ايت.
Ketiga-tiga mereka mengangguk. 	 كتيݢ-تيݢ مريک مڠڠڬوق.
Apakah kalian bersama kami? Alauddin memandang ke arah Tun Nirmala dan Kasturi. 	 اڤاكه كالين برسام كامي؟ علاءالدين ممندڠ كأره تون نيرمالا دان كستوري.
Kedua-duanya tersenyum lebar. 	 كدوا-دواڽ ترسڽوم ليبر.
Ampun tuanku, beribu-ribu ampun. 	 امڤون توانكو، بريبو-ريبو امڤون.
Hajat tuanku kami junjung sepenuh jiwa atas jemala kami!  Engkau rasa engkau mampu untuk berhadapan dengan Jagat Suci, atau orang berkelebihan sepertinya?  Suara Nadim menarik Nirnama keluar daripada lamunan. 	 حاجة توانكو كامي جونجوڠ سڤنوه جيوا اتس جمالا كامي!   اڠكاو راس اڠكاو ممڤو اونتوق برهادڤن دڠن جاڬت سوچي، اتاو اورڠ بركلبيهن سڤرتيڽ؟  سوارا نديم مناريق نيرنام كلوار درڤد لامونن.
Dia memandang budak itu. 	 دي ممندڠ بودق ايت.
Seperti biasa, Nirnama hanya tersenyum nipis. 	 سڤرتي بياسا، نيرنام هاڽ ترسڽوم نيڤيس.
Dengan izin Allah. 	 دڠن ايذين الله.
Hah, itu sudah tentulah. 	 هاه، ايت سوده تنتوله.
Nadim mencebik. 	 نديم منچبيق.
Apa yang engkau sedang lamunkan? Jarang aku tengok engkau menggelamun. 	 اڤ يڠ اڠكاو سدڠ لامونكن؟ جارڠ اكو تيڠوق اڠكاو مڠلامون.
Biasanya, mulut engkau akan sibuk dengan zikir. 	 بياساڽ، مولوت اڠكاو اكن سيبوق دڠن ذيكير.
Teringatkan Cik Cendana? Nadim mengangkat kening dua kali. 	 تريڠتكن چيق چندانا؟ نديم مڠڠكت كنيڠ دوا كالي.
Nirnama tertawa kecil. 	 نيرنام ترتاوا كچيل.
Tidak habis-habis berkait Cik Cendana?  Nadim turut ketawa. 	 تيدق هابيس٢ بركاءيت چيق چندانا؟  نديم توروت كتاوا.
Saja aku menyakat. 	 ساج اكو مڽاكت.
Jika Raja Ong Maha Perita Deria punya kelebihan seperti Jagat Suci, berkemungkinan besar urusan untuk menumbangkannya akan mencabar. 	 جک راج اوڠ مها ڤريتا دريا ڤوڽا كلبيهن سڤرتي جاڬت سوچي، بركموڠكينن بسر اوروسن اونتوق منومبڠكنڽ اكن منچابر.
Tetapi secara tidak langsung, kita akan tahu kemampuanku untuk berhadapan dengan Jagat Suci kelak. 	 تتاڤي سچارا تيدق لڠسوڠ، كيت اكن تاهو كممڤوانكو اونتوق برهادڤن دڠن جاڬت سوچي كلق.
Bagaimana gurumu tahu berkenaan hubungan antara Raja Ong Maha Perita Deria dengan Jagat Suci? Bukankah dia sering bertapa di tempat yang tersembunyi lagi jauh dari orang ramai. 	 باڬايمان ڬورومو تاهو بركناءن هوبوڠن انتارا راج اوڠ مها ڤريتا دريا دڠن جاڬت سوچي؟ بوكنكه دي سريڠ برتاڤ دتمڤت يڠ ترسمبوڽي لاڬي جاءوه دري اورڠ راماي.
Setiap awal purnama guru akan turun dari pergunungan dan pergi ke perkampungan terdekat. 	 ستياڤ اول ڤورنام ڬورو اكن تورون دري ڤرڬونوڠن دان ڤرڬي كڤركامڤوڠن تردكت.
Guru akan mengajarkan mereka hal-hal berkait Islam, seperti urusan ibadah dan sebagainya. 	 ڬورو اكن مڠاجركن مريک حال٢ بركاءيت إسلام، سڤرتي اوروسن عباده دان سباڬايڽ.
Pada masa yang sama, guru akan memperturunkan ilmu persilatannya serba sedikit kepada pemuda-pemuda di situ. 	 ڤد ماس يڠ سام، ڬورو اكن ممڤرتورونكن علمو ڤرسيلتنڽ سربا سديكيت كڤد ڤمودا٢ دسيتو.
Nirnama bercerita. 	 نيرنام برچريتا.
Oh, begitu. 	 اوه، بڬيتو.
Jadi, engkau tidaklah selamanya sentiasa berada di atas pergunungan itu?  Nirnama menggeleng. 	 جادي، اڠكاو تيدقله سلاماڽ سنتياس براد دأتس ڤرڬونوڠن ايت؟  نيرنام مڠڬيليڠ.
Aku akan menemani guru. 	 اكو اكن منماني ڬورو.
Jadi, aku tahu yang beberapa pedagang berasal dari perkampungan itu akan menyampaikan berita-berita terbaharu berkait dunia ini kepadanya. 	 جادي، اكو تاهو يڠ ببراڤ ڤدڬڠ برأصل دري ڤركامڤوڠن ايت اكن مڽمڤايكن بريتا٢ تربهارو بركاءيت دنيا اين كڤدڽ.
Hah, begitu rupanya. 	 هاه، بڬيتو روڤاڽ.
Guru kata, keperluan bergaul dengan masyarakat itu perlu. 	 ڬورو كات، كڤرلوان برڬاءول دڠن مشاركت ايت ڤرلو.
Sebagai pejuang, apatah lagi sebagai pemimpin, kita hendaklah menyelami denyut nadi masyarakat. 	 سباڬاي ڤجواڠ، اڤاته لاڬي سباڬاي ڤميمڤين، كيت هندقله مڽلمي دڽوت نادي مشاركت.
Itulah juga aku pasti merupakan sebab guru mengarahkan aku mengembara dahulu untuk 36 purnama ke seluruh Semenanjung bagi memahami terlebih dahulu suasana tanah ini. 	 ايتله جوݢاكو ڤستي مروڤاكن سبب ڬورو مڠارهكن اكو مڠمبارا دهولو اونتوق 36 ڤورنام كسلوروه سمننجوڠ باڬي ممهمي ترلبيه دهولو سواسان تانه اين.
Gurumu itu jelas orang yang bijaksana. 	 ڬورومو ايت جلس اورڠ يڠ بيجقسان.
Dia sudah aku anggap sebagai bapaku sendiri. 	 دي سوده اكو اڠڬڤ سباڬاي باڤكو سنديري.
Nirnama menekur lantai pedati. 	 نيرنام منكور لنتاي ڤدتي.
Maaflah aku mencelah. 	 معافله اكو منچله.
Suara Pak Kaduk membuatkan kedua-duanya menoleh kepada orang tua itu. 	 سوارا ڤق كادوق ممبواتكن كدوا-دواڽ منوليه كڤد اورڠ توا ايت.
Mereka telah melepasi perbatasan Segenting Kra. 	 مريک تله ملڤسي ڤرباتسن سڬنتيڠ كرا.
Tetapi perjalanan akan memakan masa beberapa hari lagi sebelum mereka tiba ke pusat pemerintahan kerajaan tersebut. 	 تتاڤي ڤرجالنن اكن مماكن ماس ببراڤ هاري لاڬي سبلوم مريک تيبا كڤوست ڤمرينتهن كراجاءن ترسبوت.
Tidak mengapa, Pak Kaduk. 	 تيدق مڠاڤ، ڤق كادوق.
Mengapa? Nirnama berbicara sopan. 	 مڠاڤ؟ نيرنام بربيچارا سوڤن.
Aku mendengar kalian berbicara berkenaan Raja Ong Maha Perita Deria. 	 اكو مندڠر كالين بربيچارا بركناءن راج اوڠ مها ڤريتا دريا.
Apakah kalian ada urusan dengan tuanku?  Nadim dan Nirnama saling berpandangan. 	 اڤاكه كالين اد اوروسن دڠن توانكو؟  نديم دان نيرنام ساليڠ بر ڤندڠن.
Isyarat mata menggambarkan mereka sama-sama mempersoalkan apakah patut mereka mendedahkan tujuan mereka ke Segenting Kra. 	 اشارت مات مڠڬمبركن مريک سام٢ممڤرسوءالكن اڤاكه ڤاتوت مريک منددهكن توجوان مريک كسڬنتيڠ كرا.
Setelah beberapa hari mengembara bersama Pak Kaduk, mereka tahu bahawa Pak Kaduk bukanlah seorang Muslim. 	 ستله ببراڤ هاري مڠمبارا برسام ڤق كادوق، مريک تاهو بهاوا ڤق كادوق بوكنله سأورڠ مسلم.
Tetapi Pak Kaduk seorang yang amat baik hati. 	 تتاڤي ڤق كادوق سأورڠ يڠ امت باءيق هاتي.
Setiap kali tiba waktu solat, dengan sendirinya Pak Kaduk akan berhenti dan memberikan peluang bagi Nirnama dan Nadim menunaikan fardhu tersebut. 	 ستياڤ كالي تيبا وقتو صلاة، دڠن سنديريڽ ڤق كادوق اكن برهنتي دان ممبريكن ڤلواڠ باڬي نيرنام دان نديم منونايكن فرض ترسبوت.
Pada awal-awal perjalanan, Pak Kaduk cukup teruja apabila Nirnama menerangkan apa yang mereka lakukan setiap kali dia terpaksa berhenti. 	 ڤد اول٢ ڤرجالنن، ڤق كادوق چوكوڤ تروجا اڤابيلا نيرنام منرڠكن اڤ يڠ مريک لاكوكن ستياڤ كالي دي ترڤقسا برهنتي.
Pak Kaduk jugalah yang bermurah hati menanggung makan minum mereka sepanjang perjalanan. 	 ڤق كادوق جوݢله يڠ برموره هاتي منڠڬوڠ ماكن مينوم مريک سڤنجڠ ڤرجالنن.
Baik melalui barang dagangannya, atau di gerai yang mereka singgahi apabila Pak Kaduk membawa mereka merentasi perkampungan-perkampungan. 	 باءيق ملالوءي بارڠ داڬڠنڽ، اتاو دڬراي يڠ مريک سيڠݢه اڤابيلا ڤق كادوق ممباوا مريک مرنتسي ڤركامڤوڠن٢.
Pak Kaduk ada kaitan dengan Raja Ong Maha Perita Deria? Nadim cuba memastikan terlebih dahulu. 	 ڤق كادوق اد كاءيتن دڠن راج اوڠ مها ڤريتا دريا؟ نديم چوبا ممستيكن ترلبيه دهولو.
Pak Kaduk ketawa kuat. 	 ڤق كادوق كتاوا قوات.
Aku tidaklah punya hubungan dengan tuanku. 	 اكو تيدقله ڤوڽا هوبوڠن دڠن توانكو.
Tetapi antara sebab aku tidak kisah tempoh perniagaanku dipendekkan di Indera Kayangan atas apa yang berlaku, kerana kepulanganku kali ini, aku akan dipertemukan dengan tuanku. 	 تتاڤي انتارا سبب اكو تيدق قيصه تيمڤوه ڤرنياڬاءنكو دڤنديقكن دايندرا كايڠن اتس اڤ يڠ برلاكو، كران كڤولڠنكو كالي اين، اكو اكن دڤرتموكن دڠن توانكو.
Mata Nadim membulat. 	 مات نديم ممبولت.
Nirnama pula menumpukan lebih perhatian kepada lelaki yang sedikit berusia itu. 	 نيرنام ڤولا منومڤوكن لبيه ڤرهاتين كڤد للاكي يڠ سديكيت برأوسيا ايت.
Hah, Pak Kaduk akan dipertemukan dengan Raja Ong Maha Perita Deria?  Benar. 	 هاه، ڤق كادوق اكن دڤرتموكن دڠن راج اوڠ مها ڤريتا دريا؟  بنر.
Senyuman Pak Kaduk melebar hampir ke telinga. 	 سڽومن ڤق كادوق مليبر همڤير كتليڠا.
Mengapa Pak Kaduk akan dipertemukan dengan Raja Ong Maha Perita Deria? Nadim menyambung pertanyaan. 	 مڠاڤ ڤق كادوق اكن دڤرتموكن دڠن راج اوڠ مها ڤريتا دريا؟ نديم مڽمبوڠ ڤرتاڽاءن.
Kerana kami akan bersabung ayam di halaman istana. 	 كران كامي اكن برسابوڠ ايم دهلامن ايستان.
Itu kegemaran masa lapang tuanku. 	 ايت كڬماران ماس لاڤڠ توانكو.
Dengan ayamku, Biring Si Kunani, aku yakin bahawa ayam sabung tuanku akan tewas!  Pak Kaduk menjuihkan bibir, menunjukkan seekor ayam di dalam raga. 	 دڠن ايمکو، بيريڠ سي كوناني، اكو يقين بهاوا ايم سابوڠ توانكو اكن تيواس!  ڤق كادوق منجويهكن بيبير، منونجوقكن سإيكور ايم ددالم راݢ.
Ayam itu memang cantik dan kelihatan garang. 	 ايم ايت ميمڠ چنتيق دان كليهتن ڬارڠ.
Tajinya panjang. 	 تاجيڽ ڤنجڠ.
Berkelip-kelip mata ayam itu memandang Nadim. 	 بركليڤ-كليڤ مات ايم ايت ممندڠ نديم.
Di sisi ayam itu kelihatan seperti segulung kertas tebal besar berwarna putih. 	 دسيسي ايم ايت كليهتن سڤرتي سڬولوڠ كرتس تبل بسر برورنا ڤوتيه.
Hah, ayam sabung rupanya. 	 هاه، ايم سابوڠ روڤاڽ.
Patutlah garang begitu rupa. 	 ڤاتوتله ڬارڠ بڬيتو روڤا.
Nadim ketawa. 	 نديم كتاوا.
Apakah Raja Ong Maha Perita Deria menjanjikan apa-apa sekiranya Pak Kaduk menang kelak? Nirnama pula bertanya. 	 اڤاكه راج اوڠ مها ڤريتا دريا منجنجيكن اڤ٢ سكيراڽ ڤق كادوق منڠ كلق؟ نيرنام ڤولا برتاڽ.
Sudah pasti. 	 سوده ڤستي.
Aku akan diberikan sebidang tanah, dan menjadi wakil tuanku untuk tanah tersebut. 	 اكو اكن دبريكن سبيدڠ تانه، دان منجادي واكيل توانكو اونتوق تانه ترسبوت.
Tanah itu meliputi beberapa buah perkampungan. 	 تانه ايت مليڤوتي ببراڤ بواه ڤركامڤوڠن.
Aku tidak lagi perlu berniaga. 	 اكو تيدق لاڬي ڤرلو برنياݢ.
Aku akan hidup kekenyangan! Pak Kaduk menepuk-nepuk perut. 	 اكو اكن هيدوڤ ككڽڠن! ڤق كادوق منڤوق-نڤوق ڤروت.
Ha, apa kata kalian sertai pertandingan sabung ayam ini? Untung. 	 ها، اڤ كات كالين سرتاءي ڤرتنديڠن سابوڠ ايم اين؟ اونتوڠ.
Aku boleh bawa kalian pergi membeli ayam sabung yang aku tahu handal-handal. 	 اكو بوليه باوا كالين ڤرڬي ممبلي ايم سابوڠ يڠ اكو تاهو هندل٢.
Peluang lebih cerah. 	 ڤلواڠ لبيه چره.
Sambil aku bersabung dengan tuanku, kalian bolehlah bertanding dengan orang lain. 	 سمبيل اكو برسابوڠ دڠن توانكو، كالين بوليهله برتنديڠ دڠن اورڠ لاءين.
Biasanya, beberapa perlawanan akan berlangsung serentak. 	 بياساڽ، ببراڤ ڤرلاونن اكن برلڠسوڠ سرنتق.
Pertandingan ayam sabung sangat digemari ramai di Segenting Kra. 	 ڤرتنديڠن ايم سابوڠ ساڠت دڬماري راماي دسڬنتيڠ كرا.
Nadim dan Nirnama saling berpandangan. 	 نديم دان نيرنام ساليڠ بر ڤندڠن.
Nirnama mengangkat tangan separa dada. 	 نيرنام مڠڠكت تاڠن سيڤرا دادا.
Tidak mengapa, Pak Kaduk. 	 تيدق مڠاڤ، ڤق كادوق.
Agama kami melarang perjudian. 	 اڬام كامي ملارڠ ڤرجودين.
Sebagai seorang insan yang telah bernaungkan kebaikan Pak Kaduk, aku merasakan ada keperluan untuk aku turut menasihati Pak Kaduk agar tidak bersabung lagi. 	 سباڬاي سأورڠ انسان يڠ تله برناءوڠكن كباءيقن ڤق كادوق، اكو مراساكن اد كڤرلوان اونتوق اكو توروت مناصيحتي ڤق كادوق اڬر تيدق برسابوڠ لاڬي.
Dan melepaskan peluang untuk mengubah kehidupanku? Pak Kaduk ketawa kuat. 	 دان ملڤسكن ڤلواڠ اونتوق مڠوبه كهيدوڤنكو؟ ڤق كادوق كتاوا قوات.
Sabung ayam telah memberikan aku banyak keuntungan kerana Biring Si Kunani tidak pernah tewas, tahu?  Hah, sekiranya Pak Kaduk tewas, apa akan berlaku?  Tuanku akan mengambil rumah, segala harta, isteri dan anak perempuanku. 	 سابوڠ ايم تله ممبريكن اكو باڽق كأونتوڠن كران بيريڠ سي كوناني تيدق ڤرنه تيواس، تاهو؟  هاه، سكيراڽ ڤق كادوق تيواس، اڤ اكن برلاكو؟  توانكو اكن مڠمبيل رومه، سڬالا هرتا، استري دان انق ڤرمڤوانكو.
Pak Kaduk tersenyum. 	 ڤق كادوق ترسڽوم.
Berkerut dahi Nadim. 	 بركروت داهي نديم.
Dia memandang Nirnama. 	 دي ممندڠ نيرنام.
Pendekar berparut itu sekadar menggeleng. 	 ڤنديكر برڤاروت ايت سقدر مڠڬيليڠ.
Hah, apakah Pak Kaduk tak kisah?  Buat apa aku nak kisah. 	 هاه، اڤاكه ڤق كادوق تق قيصه؟  بوات اڤ اكو نق قيصه.
Biring Si Kunani takkan tewas! Pak Kaduk ketawa lagi. 	 بيريڠ سي كوناني تقكن تيواس! ڤق كادوق كتاوا لاڬي.
Daripada riak wajah Nadim, Nirnama dapat menjangkakan yang budak itu pun menganggap tindakan Pak Kaduk akan memakan diri. 	 درڤد رياق واجه نديم، نيرنام داڤت منجڠک كن يڠ بودق ايت ڤون مڠڠڬڤ تيندقن ڤق كادوق اكن مماكن ديري.
Tetapi Pak Kaduk jelas telah bulat tekadnya, dan amat yakin bahawa tindakan tersebut tidak akan memberikan keburukan. 	 تتاڤي ڤق كادوق جلس تله بولت تيكدڽ، دان امت يقين بهاوا تيندقن ترسبوت تيدق اكن ممبريكن كبوروقن.
Nirnama tahu keputusan Pak Kaduk itu bagai diasak layu, dicabut mati, tidak boleh diubah lagi. 	 نيرنام تاهو كڤوتوسن ڤق كادوق ايت باڬاي ديسق لايو، دچابوت ماتي، تيدق بوليه داوبه لاڬي.
Namun, itu tidak menghalangnya daripada mencuba untuk menasihati orang tua tersebut. 	 نامون، ايت تيدق مڠهالڠڽ درڤد منچوبا اونتوق مناصيحتي اورڠ توا ترسبوت.
Wahai orang-orang yang beriman! Bahawa sesungguhnya arak, judi, pemujaan berhala dan mengundi nasib dengan batang-batang anak panah, adalah kotor dan adalah perbuatan syaitan. 	 واهاي اورڠ٢ يڠ برإيمان! بهاوا سسوڠڬوهڽ ارق، جودي، ڤموجاءن برهالا دان مڠوندي نصيب دڠن باتڠ٢ انق ڤانه، اداله كوتور دان اداله ڤربواتن شيطان.
Oleh itu hendaklah kamu menjauhinya supaya kamu berjaya. 	 اوليه ايت هندقله كامو منجاءوهيڽ سوڤاي كامو برجاي.
Ayat ke-90 Surah al-Maidah dibaca oleh Nirnama. 	 ايات ك-90 سورة الماءيده دباچ اوليه نيرنام.
Nadim mengangguk dan menghela nafas panjang. 	 نديم مڠڠڬوق دان مڠهيلا نفس ڤنجڠ.
Pak Kaduk akan membawa kita ke Istana Raja Ong Maha Perita Deria. 	 ڤق كادوق اكن ممباوا كيت كأيستان راج اوڠ مها ڤريتا دريا.
Mungkin ada bagusnya kita ikut Pak Kaduk ke pertandingan tersebut. 	 موڠكين اد باڬوسڽ كيت إيكوت ڤق كادوق كڤرتنديڠن ترسبوت.
Kita akan dapat memerhatikannya dengan lebih dekat, dan lebih kita tahu akan keadaan istana tersebut. 	 كيت اكن داڤت ممرهاتيكنڽ دڠن لبيه دكت، دان لبيه كيت تاهو اكن كأداءن ايستان ترسبوت.
Kita perlu menyusun perancangan ini bersama-sama Cik Cendana apabila dia tiba kelak. 	 كيت ڤرلو مڽوسون ڤرانچڠن اين برساما-سام چيق چندانا اڤابيلا دي تيبا كلق.
Nadim mengangguk. 	 نديم مڠڠڬوق.
Hah, Pak Kaduk, kami ingin melihat Pak Kaduk berjaya. 	 هاه، ڤق كادوق، كامي ايڠين مليهت ڤق كادوق برجاي.
Bolehkah kami ikut Pak Kaduk ke pertandingan sabung ayam itu?  Boleh sangat. 	 بوليهكه كامي إيكوت ڤق كادوق كڤرتنديڠن سابوڠ ايم ايت؟  بوليه ساڠت.
Wah, aku ada penyokong. 	 واه، اكو اد ڤڽوكوڠ.
Pak Kaduk ketawa. 	 ڤق كادوق كتاوا.
Pertandingan itu akan berlangsung beberapa hari lagi. 	 ڤرتنديڠن ايت اكن برلڠسوڠ ببراڤ هاري لاڬي.
Dua hari lagi kita akan sampai ke pusat Segenting Kra. 	 دوا هاري لاڬي كيت اكن سمڤاي كڤوست سڬنتيڠ كرا.
Rumahku juga di situ. 	 رومهكو جوݢ دسيتو.
Kalian bermalamlah di rumahku. 	 كالين برمالمله د رومهكو.
Isteriku pasti suka menerima tetamu!  Kami berbesar hati, Pak Kaduk. 	 استريكو ڤستي سوک منريما تتامو!  كامي بربسر هاتي، ڤق كادوق.
Terima kasih atas segala kebaikan Pak Kaduk. 	 تريما كاسيه اتس سڬالا كباءيقن ڤق كادوق.
Ah, tak ada apalah. 	 اه، تق اد اڤله.
Lelaki itu terus ketawa senang hati. 	 للاكي ايت تروس كتاوا سنڠ هاتي.
Mata Jagat Suci terbuka luas. 	 مات جاڬت سوچي تربوک لواس.
Wajahnya mendung ibarat awan mengusung hujan. 	 واجهڽ مندوڠ عبارت اون مڠوسوڠ هوجن.
Perlahan-lahan dia menunduk, memerhatikan kecederaan pada dada. 	 ڤرلاهن-لاهن دي منوندوق، ممرهاتيكن كچدراءن ڤد دادا.
Pakaian kebesarannya rabak pada bahagian itu. 	 ڤاكاين  كبسرنڽ رابق ڤد بهاڬين ايت.
Kulitnya terbelah. 	 كوليتڽ تربله.
Mujurlah ia bukan kecederaan parah. 	 موجورله اي بوكن كچدراءن ڤاره.
Belahan itu telah dijahit oleh Nujum Surya. 	 بلهن ايت تله دجاهيت اوليه نجوم سوريا.
Jagat Suci memerhati sekeliling, melihat tenteranya bergerak bersama-sama, pulang ke Indera Kayangan. 	 جاڬت سوچي ممرهاتي سكليليڠ، مليهت تنتراڽ برڬرق برساما-سام، ڤولڠ كإيندرا كايڠن.
Bagaimana, tuanku? Nujum Surya menyapa. 	 باڬايمان، توانكو؟ نجوم سوريا مڽاڤ.
Ahli sihir itu sedang bersila di sebelahnya. 	 اهلي سيحير ايت سدڠ برسيلا دسبلهڽ.
Mereka berdua berada di atas sebuah tandu besar yang dipikul oleh seekor gajah. 	 مريک بردوا براد دأتس سبواه تندو بسر يڠ دڤيكول اوليه سإيكور ڬاجه.
Pemerintah Indera Kayangan itu tersengih kelat. 	 ڤمرينته ايندرا كايڠن ايت ترسڠيه كلات.
Mereka masih bersama-sama beta. 	 مريک ماسيه برساما-سام بيت.
Tetapi keyakinan mereka kepada beta sudah teramat rapuh. 	 تتاڤي كيقينن مريک كڤد بيت سوده ترأمت راڤوه.
Riak wajah Nujum Surya tidak dapat diterjemah. 	 رياق واجه نجوم سوريا تيدق داڤت دترجمه.
Perlahan-lahan ahli sihir itu melemparkan pandangan ke luar tandu. 	 ڤرلاهن-لاهن اهلي سيحير ايت مليمڤركن ڤندڠن كلوار تندو.
Siapa sangka Nirnama itu merupakan anak murid Adiwaja. 	 سياڤا سڠک نيرنام ايت مروڤاكن انق موريد اديواج.
Mereka benar-benar memberikan ancaman kepada kita. 	 مريک بنر٢ممبريكن انچمن كڤد كيت.
Beta tidak boleh membiarkan ancaman ini terus menaungi diri beta. 	 بيت تيدق بوليه ممبياركن انچمن اين تروس مناءوڠي ديري بيت.
Pertembungan seterusnya perlu menjadi pertembungan terakhir antara kita dan mereka. 	 ڤرتمبوڠن ستروسڽ ڤرلو منجادي ڤرتمبوڠن تراخير انتارا كيت دان مريک.
Tetapi keadaan tuanku. 	 تتاڤي كأداءن توانكو.
Nujum Surya kembali memandang pemerintahnya. 	 نجوم سوريا كمبالي ممندڠ ڤمرينتهڽ.
Jagat Suci melihat kecederaan pada dadanya. 	 جاڬت سوچي مليهت كچدراءن ڤد داداڽ.
Benar, tiada jin lagi yang mahu menjaga kekebalan beta. 	 بنر، تياد جين لاڬي يڠ ماهو منجاݢ ككبالن بيت.
Mereka sudah gerun dan tidak mahu  menerima nasib yang sama seperti saudara mereka. 	 مريک سوده ڬرون دان تيدق ماهو منريما نصيب يڠ سام سڤرتي ساودارا مريک.
Namun, jin-jin lain masih bersamaku. 	 نامون، جين٢ لاءين ماسيه برسامکو.
Beta telah bersetuju menawarkan mereka lebih lagi. 	 بيت تله برستوجو مناوركن مريک لبيه لاڬي.
Lebih lagi? Kening Nujum Surya terangkat. 	 لبيه لاڬي؟ كنيڠ نجوم سوريا تراڠكت.
Lebih dari ratusan nyawa yang telah Tuanku korbankan buat mereka untuk peperangan ini? Tuanku! Nujum Surya jelas membantah. 	 لبيه دري راتوسن ڽاوا يڠ تله توانكو قربانكن بوات مريک اونتوق ڤڤرڠن اين؟ توانكو! نجوم سوريا جلس ممبنته.
Ah, jangan engkau menasihatiku. 	 اه، جاڠن اڠكاو منصيحتيكو.
Keadaan nyata menjemput tindakan yang mendesak ini. 	 كأداءن ڽات منجمڤوت تيندقن يڠ مندسق اين.
Tetapi menjual diri tuanku kepada mereka. 	 تتاڤي منجوال ديري توانكو كڤد مريک.
Merupakan jalan yang terakhir, jalan kemuncak yang beta boleh lakukan. 	 مروڤاكن جالن يڠ تراخير، جالن كمونچق يڠ بيت بوليه لاكوكن.
Kerana itu, pertembungan seterusnya perlu menjadi pertembungan terakhir antara kita dan mereka. 	 كران ايت، ڤرتمبوڠن ستروسڽ ڤرلو منجادي ڤرتمبوڠن تراخير انتارا كيت دان مريک.
Jika tidak. 	 جک تيدق.
Jagat Suci menghela nafas panjang. 	 جاڬت سوچي مڠهيلا نفس ڤنجڠ.
Jadi, pertembungan seterusnya benar-benar merupakan perseteruan kemuncak. 	 جادي، ڤرتمبوڠن ستروسڽ بنر٢ مروڤاكن ڤرستروان كمونچق.
Nujum Surya menekur lantai tandu. 	 نجوم سوريا منكور لنتاي تندو.
Sehingga tuanku terpaksa pergi sejauh ini untuk mencapai kemenangan. 	 سهيڠݢ توانكو ترڤقسا ڤرڬي سجاءوه  اين اونتوق منچاڤاي كمنڠن.
Apakah ini berbaloi?  Asalkan beta kekal berkuasa, beta sanggup melakukan apa sahaja, Surya. 	 اڤاكه اين بربالوي؟  اصلكن بيت ككل بركواس، بيت سڠڬوڤ ملاكوكن اڤ سهاج، سوريا.
Sepatutnya beta tidak perlu sampai ke tahap ini. 	 سڤاتوتڽ بيت تيدق ڤرلو سمڤاي كتاهڤ اين.
Tetapi nyata orang-orang kanan yang beta harapkan telah mengecewakan beta!   Nujum Surya tersentak. 	 تتاڤي ڽات اورڠ٢كانن يڠ بيت هارڤكن تله مڠچيواكن بيت!  نجوم سوريا ترسنتق.
Perlahan-lahan, riak wajahnya kembali lentur, mengakui betapa orang-orang kanan Jagat Suci semuanya telah gagal. 	 ڤرلاهن-لاهن، رياق واجهڽ كمبالي لنتور، مڠاكوءي بتاڤ اورڠ٢ كانن جاڬت سوچي سمواڽ تله ڬاڬل.
Ratu Mergastua hakikatnya merupakan antara orang harapan Jagat Suci, diletakkan sebagai pembantu Bagak Durjana bagi mengawal Wilayah Ujong. 	 راتو مرڬستوا حقيقتڽ مروڤاكن انتارا اورڠ هارڤن جاڬت سوچي، دلتقكن سباڬاي ڤمبنتو باڬق دورجان باڬي مڠاول ولايه اوجوڠ.
Ratu Mergastua ditewaskan oleh Nirnama. 	 راتو مرڬستوا دتيواسكن اوليه نيرنام.
Akibatnya, Bagak Durjana tidak lagi punya penasihat yang baik, meruntuhkan pertahanan Istana Wilayah Ujong. 	 عاقبتڽ، باڬق دورجان تيدق لاڬي ڤوڽا ڤنصيحة يڠ باءيق، مرونتوهكن ڤرتاهنن ايستان ولايه اوجوڠ.
Wilayah itu akhirnya jatuh ke tangan Semutar Putih. 	 ولايه ايت أخيرڽ جاتوه كتاڠن سموتر ڤوتيه.
Jalak Bentala, penasihat Kerajaan Indera Kayangan sepanjang Jagat Suci dalam pasungan, dihantar ke Kerajaan Serawa dengan misi yang amat besar. 	 جالق بنتالا، ڤنصيحة كراجاءن ايندرا كايڠن سڤنجڠ جاڬت سوچي دالم ڤاسوڠن، دهنتر ككراجاءن سراوا دڠن ميسي يڠ امت بسر.
Kerajaan Serawa lebih besar berbanding Tanah Semenanjung. 	 كراجاءن سراوا لبيه بسر بربنديڠ تانه سمننجوڠ.
Sekiranya kerajaan itu berjaya ditundukkan, maka impian Jagat Suci untuk menguasai bukan sahaja Tanah Semenanjung, bahkan seluruh Nusantara, akan menjadi kenyataan. 	 سكيراڽ كراجاءن ايت برجاي دتوندوقكن، مک إيمڤين جاڬت سوچي اونتوق مڠواساءي بوكن سهاج تانه سمننجوڠ، بهكن سلوروه نوسنتارا، اكن منجادي كڽاتاءن.
Malang seribu kali malang, perancangan itu diganggu oleh Nirnama. 	 مالڠ سريبو كالي مالڠ، ڤرانچڠن ايت دڬڠڬو اوليه نيرنام.
Jalak Bentala terbunuh. 	 جالق بنتالا تربونوه.
Sang Kelembai, ahli sihir berketurunan Majapahit, datang menyerah diri kepada Jagat Suci seawal Indera Kayangan kembali kepada pemerintahannya. 	 سڠ كلمباي، اهلي سيحير بركتورونن مجاڤاهيت، داتڠ مڽراه ديري كڤد جاڬت سوچي سأول ايندرا كايڠن كمبالي كڤد ڤمرينتهنڽ.
Semenjak itu, Sang Kelembai menjadi pemburu Jagat Suci, menghapuskan orang-orang penting yang tidak disukainya. 	 سمنجق ايت، سڠ كلمباي منجادي ڤمبورو جاڬت سوچي، مڠهاڤوسكن اورڠ٢ ڤنتيڠ يڠ تيدق دسوكاءيڽ.
Pemerintah Gangga Negara dan Sekebun Serendah, tumbang di tangan Sang Kelembai. 	 ڤمرينته ڬڠݢ نڬارا دان سكبون سرنده، تومبڠ دتاڠن سڠ كلمباي.
Menjadi batu dan dihancurkan oleh Jagat Suci penuh hina. 	 منجادي باتو دان دهنچوركن اوليه جاڬت سوچي ڤنوه هينا.
Sepanjang khidmatnya, Sang Kelembai gagal dua kali sahaja. 	 سڤنجڠ خدمتڽ، سڠ كلمباي ڬاڬل دوا كالي سهاج.
Pertama, tidak berhasil untuk membunuh Tun Nirmala, ini kerana mamanda bendahara Semutar Putih itu dijaga dengan baik oleh Jebat dan Kasturi. 	 ڤرتام، تيدق برحاصيل اونتوق ممبونوه تون نيرمالا، اين كران ممندا بنداهارا سموتر ڤوتيه ايت دجاݢ دڠن باءيق اوليه جبت دان كستوري.
Kedua, tidak mampu menghapuskan Nirnama. 	 كدوا، تيدق ممڤو مڠهاڤوسكن نيرنام.
Sudahlah pergerakan Nirnama terselindung daripada pemerhatian sihir mereka, dan apabila peluang untuk bertembung muncul, Sang Kelembai jelas tidak bersedia dengan kekuatan sebenar Nirnama hingga terpaksa berundur terlebih dahulu. 	 سودهله ڤرڬرقن نيرنام ترسليندوڠ درڤد ڤمرهاتين سيحير مريک، دان اڤابيلا ڤلواڠ اونتوق برتمبوڠ مونچول، سڠ كلمباي جلس تيدق برسديا دڠن كقواتن سبنر نيرنام هيڠݢ ترڤقسا براوندور ترلبيه دهولو.
Orang kanan terakhir Jagat Suci, Puteri Gunung Ledang, atau nama sebenarnya Raden Ratna Gumilah. 	 اورڠ كانن تراخير جاڬت سوچي، ڤوتري ڬونوڠ ليدڠ، اتاو نام سبنرڽ رادين رتنا ڬوميله.
Turut berasal dari Majapahit. 	 توروت برأصل دري مجاڤاهيت.
Menyerah diri kepada Jagat Suci bersama-sama Sang Kelembai yang merupakan adindanya. 	 مڽراه ديري كڤد جاڬت سوچي برساما-سام سڠ كلمباي يڠ مروڤاكن ادينداڽ.
Dia menjadi antara permaisuri gelap Indera Kayangan. 	 دي منجادي انتارا ڤرمايسوري ڬلڤ ايندرا كايڠن.
Menyedari perangai Sultan Mahmud yang kaki perempuan, Jagat Suci telah mengarahkan Raden Ratna Gumilah menyusup ke Gunung Ledang, dan membina istana di situ. 	 مڽدري ڤرڠاي سلطان محمود يڠ كاكي ڤرمڤوان، جاڬت سوچي تله مڠارهكن رادين رتنا ڬوميله مڽوسوڤ كڬونوڠ ليدڠ، دان ممبينا ايستان دسيتو.
Dari semasa ke semasa, Raden Ratna Gumilah akan menyusup ke dalam Istana Semutar Putih kala Sultan Mahmud nyenyak beradu, dan menghantar mimpi-mimpi berkenaan dirinya sebagai Puteri Gunung Ledang. 	 دري سماس كسماس، رادين رتنا ڬوميله اكن مڽوسوڤ كدالم ايستان سموتر ڤوتيه كالا سلطان محمود ڽڽق برادو، دان مڠهنتر ميمڤي٢ بركناءن ديريڽ سباڬاي ڤوتري ڬونوڠ ليدڠ.
Apabila Sultan Mahmud menghantar Tuha untuk mencari kebenarannya, siapa sangka Laksamana Utama Semutar Putih itu akan jatuh hati kepada Raden Ratna Gumilah. 	 اڤابيلا سلطان محمود مڠهنتر توها اونتوق منچاري كبنرنڽ، سياڤا سڠک لقسامان اوتام سموتر ڤوتيه ايت اكن جاتوه هاتي كڤد رادين رتنا ڬوميله.
Apabila hal tersebut dipanjangkan kepada Jagat Suci, pemerintah Indera Kayangan itu menawarkan kepada Tuha untuk mendapatkan Raden Ratna Gumilah, hanya jika Tuha bersetuju menjatuhkan Sultan Mahmud bersama-sama mereka. 	 اڤابيلا حال ترسبوت دڤنجڠكن كڤد جاڬت سوچي، ڤمرينته ايندرا كايڠن ايت مناوركن كڤد توها اونتوق منداڤتكن رادين رتنا ڬوميله، هاڽ جک توها برستوجو منجاتوهكن سلطان محمود برساما-سام مريک.
Nyata, jiwa Tuha benar-benar telah lama tercemar. 	 ڽات، جيوا توها بنر٢ تله لاما ترچمر.
Mungkin itu akibatnya bila hanyut terlalu lama mendampingi insan seperti Sultan Mahmud. 	 موڠكين ايت عاقبةڽ بيلا هاڽوت ترلالو لاما مندمڤيڠي انسان سڤرتي سلطان محمود.
Perancangan sebegitu rapi dan ampuh pun akhirnya terganggu dan dipatahkan oleh Nirnama. 	 ڤرانچڠن سبڬيتو راڤي دان امڤوه ڤون اخيرڽ ترڬڠڬو دان دڤاتهكن اوليه نيرنام.
Lebih buruk, pemerintahan Sultan Mahmud digantikan oleh Sultan Alauddin, anak murid Adiwaja, yang pastinya lebih beragama. 	 لبيه بوروق، ڤمرينتهن سلطان محمود دڬنتيكن اوليه سلطان علاءالدين، انق موريد اديواج، يڠ ڤستيڽ لبيه برأڬام.
Raden Ratna Gumilah juga terbunuh bersama-sama Tuha. 	 رادين رتنا ڬوميله جوݢ تربونوه برساما-سام توها.
Semua itu membawa kepada pengunduran tentera Indera Kayangan dan kekebalan Jagat Suci, akhirnya hilang. 	 سموا ايت ممباوا كڤد ڤڠوندورن تنترا ايندرا كايڠن دان ككبالن جاڬت سوچي، اخيرڽ هيلڠ.
Bertahun-tahun perancangan yang disusun penuh kelicikan dan kesabaran, musnah dalam tempoh dua tahun sahaja. 	 برتاهون-تاهون ڤرانچڠن يڠ دسوسون ڤنوه كليچيقن دان كصبرن، موسنه دالم تيمڤوه دوا تاهون سهاج.
Patik tidak akan mengecewakan tuanku. 	 ڤاتيق تيدق اكن مڠچيواكن توانكو.
Kita masih ada peluang. 	 كيت ماسيه اد ڤلواڠ.
Raja Ong Maha Perita Deria masih ada. 	 راج اوڠ مها ڤريتا دريا ماسيه اد.
Sang Kelembai pun masih hidup. 	 سڠ كلمباي ڤون ماسيه هيدوڤ.
Nujum Surya cuba meyakinkan. 	 نجوم سوريا چوبا ميقينكن.
Sekonyong-konyong, letupan kecil dan kepulan asap muncul di tandu tersebut. 	 سكوڽوڠ-كوڽوڠ، لتوڤن كچيل دان كڤولن اسڤ مونچول دتندو ترسبوت.
Namun, Jagat Suci dan Nujum Surya tidak cemas. 	 نامون، جاڬت سوچي دان نجوم سوريا تيدق چمس.
Sekadar menalakan pandangan mereka ke arah itu. 	 سقدر منالاكن ڤندڠن مريک كأره ايت.
Sang Kelembai muncul. 	 سڠ كلمباي مونچول.
Ampun tuanku, beribu-ribu ampun. 	 امڤون توانكو، بريبو- ريبو امڤون.
Jin yang membawa patik baru berjaya dipujuk kembali. 	 جين يڠ ممباوا ڤاتيق بارو برجاي دڤوجوق كمبالي.
Terus patik ke mari. 	 تروس ڤاتيق كماري.
Ampun, tuanku, kerana patik tidak bersama tuanku sebelum ini! Lelaki itu terus sujud menghadap Jagat Suci. 	 امڤون، توانكو، كران ڤاتيق تيدق برسام توانكو سبلوم اين! للاكي ايت تروس سوجود مڠهادڤ جاڬت سوچي.
Pemerintah Indera Kayangan itu hanya mendengus dan kemudian mengalihkan pandangan kepada Nujum Surya. 	 ڤمرينته ايندرا كايڠن ايت هاڽ مندڠوس دان كمودين مڠاليهكن ڤندڠن كڤد نجوم سوريا.
Beta akan menghantar utusan kepada Raja Ong Maha Perita Deria. 	 بيت اكن مڠهنتر اوتوسن كڤد راج اوڠ مها ڤريتا دريا.
Raja Bersiong perlu membantu kita dalam pertempuran terakhir ini dengan seluruh kekuatannya. 	 راج برسيوڠ ڤرلو ممبنتو كيت دالم ڤرتمڤورن تراخير اين دڠن سلوروه كقواتنڽ.
Sementara kita pula, tidak boleh sekadar menanti untuk diserang. 	 سمنتارا كيت ڤولا، تيدق بوليه سقدر مننتي اونتوق دسراڠ.
Apakah tuanku bercadang untuk berpatah semula ke Semutar Putih?  Jagat Suci menggeleng sambil tersenyum sinis. 	 اڤاكه توانكو برچادڠ اونتوق برڤاته سمولا كسموتر ڤوتيه؟  جاڬت سوچي مڠڬيليڠ سمبيل ترسڽوم سينيس.
Kita akan mengejutkan mereka!   Nadim melilau memerhatikan keadaan sekeliling. 	 كيت اكن مڠجوتكن مريک!    نديم مليلاو ممرهاتيكن كأداءن سكليليڠ.
Mereka telah berjalan jauh, tetapi halaman istana masih belum dicapai langkahan mereka. 	 مريک تله برجالن جاءوه ، تتاڤي هلامن ايستان ماسيه بلوم دچاڤاي لڠكهن مريک.
Sepanjang perjalanan, mata mereka dijamu oleh bangunan-bangunan penuh berseni. 	 سڤنجڠ ڤرجالنن، مات مريک دجامو اوليه باڠونن٢ ڤنوه برسني.
Indah nian semuanya. 	 إينده نيان سمواڽ.
Ada yang berbumbung panjang seperti di Melaka, ada juga yang bumbungnya berkubah dan meruncing ke atas. 	 اد يڠ بربومبوڠ ڤنجڠ سڤرتي دملاک، اد جوݢ يڠ بومبوڠڽ بركوبه دان مرونچيڠ كأتس.
Cantik, bukan?  Suara Pak Kaduk menarik Nadim daripada lamunan. 	 چنتيق، بوكن؟  سوارا ڤق كادوق مناريق نديم درڤد لامونن.
Cepat-cepat dia mengangguk sebelum memandang Nirnama. 	 چڤت٢ دي مڠڠڬوق سبلوم ممندڠ نيرنام.
Lelaki berparut itu hanya tersenyum nipis. 	 للاكي برڤاروت ايت هاڽ ترسڽوم نيڤيس.
Di kiri dan kanan mereka, terdapat empat orang tentera Segenting Kra. 	 دكيري دان كانن مريک، ترداڤت امڤت اورڠ تنترا سڬنتيڠ كرا.
Keempat-empatnya telah mengiringi mereka semenjak mereka merentasi gapura Istana Segenting Kra. 	 كأمڤت-امڤتڽ تله مڠيريڠي مريک سمنجق مريک مرنتسي ڬاڤورا ايستان سڬنتيڠ كرا.
Mungkin sebagai penghormatan kepada Pak Kaduk yang dijemput untuk bersabung dengan Raja Ong Maha Perita Deria. 	 موڠكين سباڬاي ڤڠحرمتن كڤد ڤق كادوق يڠ دجمڤوت اونتوق برسابوڠ دڠن راج اوڠ مها ڤريتا دريا.
Pak Kaduk berpakaian serba putih. 	 ڤق كادوق برڤاكاين  سربا ڤوتيه.
Segak dan kemas. 	 سيڬق دان كمس.
Selayaknya pakaian untuk berhadapan dengan seorang raja. 	 سلايقڽ ڤاكاين  اونتوق برهادڤن دڠن سأورڠ راج.
Tinggal bagi yang berdiri rapat dengannya, akan berasa aneh kerana seluruh pakaian Pak Kaduk diperbuat daripada kertas tebal. 	 تيڠڬل باڬي يڠ برديري راڤت دڠنڽ، اكن براس انيه كران سلوروه ڤاكاين  ڤق كادوق دڤربوات درڤد كرتس تبل.
Aku kelam-kabut meninggalkan Indera Kayangan, jadi aku hanya sempat menyambar gulungan kertas tebal ini. 	 اكو كلم-كابوت منيڠڬلكن ايندرا كايڠن، جادي اكو هاڽ سمڤت مڽمبر ڬولوڠن كرتس تبل اين.
Apakah abang mahu berhadapan dengan tuanku dengan berpakaiankan kertas? Bagaimana kalau terkoyak?  Alah, engkau ini. 	 اڤاكه ابڠ ماهو برهادڤن دڠن توانكو دڠن برڤاكاين كن كرتس؟ باڬايمان كالاو تركويق؟  اله، اڠكاو اين.
Tuanku tidak akan berdiri rapat dengan marhaen seperti aku. 	 توانكو تيدق اكن برديري راڤت دڠن مرحين سڤرتي اكو.
Baginda tidak akan perasan. 	 بڬيندا تيدق اكن ڤراسن.
Aku pula akan berhati-hati agar pakaian kertas ini tidak koyak. 	 اكو ڤولا اكن برهاتي-هاتي اڬر ڤاكاين  كرتس اين تيدق كويق.
Bolehkah?  Isteri Pak Kaduk menghela nafas panjang sambil menggeleng. 	 بوليهكه؟  استري ڤق كادوق مڠهيلا نفس ڤنجڠ سمبيل مڠڬيليڠ.
Gulungan kertas tebal itu disambar dan dibawanya ke bilik. 	 ڬولوڠن كرتس تبل ايت دسمبر دان دباواڽ كبيليق.
Pak Kaduk tersengih-sengih melihat Nirnama dan Nadim yang sedang memerhatikannya. 	 ڤق كادوق ترسڠيه-سڠيه مليهت نيرنام دان نديم يڠ سدڠ ممرهاتيكنڽ.
Orang perempuan. 	 اورڠ ڤرمڤوان.
Biasalah. 	 بياساله.
Nadim turut tersengih. 	 نديم توروت ترسڠيه.
Nanti apabila aku menang dan diberikan tanah luas, hilanglah rajuknya itu. 	 ننتي اڤابيلا اكو منڠ دان دبريكن تانه لواس، هيلڠله راجوقڽ ايت.
Pak Kaduk lebih mengetahui urusan Pak Kaduk. 	 ڤق كادوق لبيه مڠتاهوءي اوروسن ڤق كادوق.
Nirnama sopan membalas. 	 نيرنام سوڤن ممبالس.
Begitulah Nirnama, walau Pak Kaduk tidak beragama Islam, tetap melayannya dengan penuh sopan. 	 بڬيتوله نيرنام، والاو ڤق كادوق تيدق برأڬام إسلام، تتڤ ملاينڽ دڠن ڤنوه سوڤن.
Walaupun Nirnama tidak bersetuju dengan banyak tindakan dan sikap Pak Kaduk, tidak pernah Nirnama menyatakan hal yang buruk kepadanya. 	 والاوڤون نيرنام تيدق برستوجو دڠن باڽق تيندقن دان سيكڤ ڤق كادوق، تيدق ڤرنه نيرنام مڽاتاكن حال يڠ بوروق كڤدڽ.
Sebagai tetamu, dia berusaha untuk menunjukkan akhlak yang terbaik. 	 سباڬاي تتامو، دي براوسها اونتوق منونجوقكن أخلاق يڠ ترباءيق.
Nadim yang sering terlajak mulut. 	 نديم يڠ سريڠ ترلاجق مولوت.
Namun, setiap kali itu hendak berlaku, Nirnama akan lebih pantas menghentikannya. 	 نامون، ستياڤ كالي ايت هندق برلاكو، نيرنام اكن لبيه ڤانتس مڠهنتيكنڽ.
Esok kita akan ke Istana Segenting Kra. 	 ايسوق كيت اكن كأيستان سڬنتيڠ كرا.
Kalian akan takjub dengan tempat itu!  Dua malam menumpang di rumah Pak Kaduk, Nirnama dan Nadim dilayan dengan amat baik. 	 كالين اكن تعجوب دڠن تمڤت ايت!   دوا مالم منومڤڠ درومه ڤق كادوق، نيرنام دان نديم دلاين دڠن امت باءيق.
Kedua-dua suami isteri itu berhati berlian, sangat baik dan suka membantu. 	 كدوا-دوا سوامي استري ايت برهاتي برلين، ساڠت باءيق دان سوک ممبنتو.
Isteri Pak Kaduk juga handal memasak. 	 استري ڤق كادوق جوݢ هندل مماسق.
Semua makanan yang dijamu kepada mereka sedap-sedap belaka. 	 سموا ماكنن يڠ دجامو كڤد مريک سداڤ٢ بلاک.
Nirnama melakukan yang terbaik bagi memastikan semuanya adalah halal. 	 نيرنام ملاكوكن يڠ ترباءيق باڬي ممستيكن سمواڽ اداله حلال.
Dia sendiri menyembelih ayam dan lembu yang mahu dihidangkan kepada mereka. 	 دي سنديري مڽمبليه ايم دان لمبو يڠ ماهو دهيدڠكن كڤد مريک.
Sambil itu, Nadim diberikan pendedahan berkenaan ibadah korban di sisi Islam. 	 سمبيل ايت، نديم دبريكن ڤندداهن بركناءن عباده قربان دسيسي إسلام.
Pak Kaduk secara perlahan-lahan tambah berminat apabila Nirnama menceritakan perihal penjagaan halal-haram di sisi Islam. 	 ڤق كادوق سچارا ڤرلاهن-لاهن تمبه برمينت اڤابيلا نيرنام منچريتاكن ڤريحال ڤنجاڬاءن حلال-حرام دسيسي إسلام.
Namun, apabila dipujuk untuk meninggalkan sabung ayam, Pak Kaduk tetap bertegas. 	 نامون، اڤابيلا دڤوجوق اونتوق منيڠڬلكن سابوڠ ايم، ڤق كادوق تتڤ برتڬس.
Bagi Pak Kaduk, inilah masanya untuk dia mengubah kehidupan. 	 باڬي ڤق كادوق، اينله ماسڽ اونتوق دي مڠوبه كهيدوڤن.
Biar sedikit, tetapi berkat dan halal, Pak Kaduk. 	 بيار سديكيت، تتاڤي بركت دان حلال، ڤق كادوق.
Nirnama lembut bersuara. 	 نيرنام لمبوت برسوارا.
Pak Kaduk tersengih-sengih. 	 ڤق كادوق ترسڠيه-سڠيه.
Alah, kamu ini. 	 اله، كامو اين.
Berilah peluang supaya aku merasa kesenangan. 	 بريله ڤلواڠ سوڤاي اكو مراسا كسنڠن.
Peluang ini bukan mudah-mudah tiba. 	 ڤلواڠ اين بوكن موده٢ تيبا.
Aku telah melalui satu jangka waktu penuh keperitan apabila Biring Si Kunani tidak tewas-tewas. 	 اكو تله ملالوءي ساتو جڠک وقتو ڤنوه كڤريتن اڤابيلا بيريڠ سي كوناني تيدق تيواس٢.
Hah, tidak tewas-tewas ayam Pak Kaduk, tetapi Pak Kaduk melalui satu jangka waktu penuh keperitan?  Yalah. 	 هاه، تيدق تيواس٢ ايم ڤق كادوق، تتاڤي ڤق كادوق ملالوءي ساتو جڠک وقتو ڤنوه كڤريتن؟  ياله.
Apabila semua asyik tewas, mereka tidak lagi mahu bersabung ayam denganku. 	 اڤابيلا سموا اشيق تيواس، مريک تيدق لاڬي ماهو برسابوڠ ايم دڠنكو.
Itu yang aku terpaksa berdagang, berniaga semula. 	 ايت يڠ اكو ترڤقسا برداڬڠ، برنياݢ سمولا.
Jauh merantau hingga ke Indera Kayangan. 	 جاءوه  مرنتاو هيڠݢ كإيندرا كايڠن.
Satu purnama, aku akan berulang dua atau tiga kali bagi mendapatkan pendapatan yang cukup-cukup makan. 	 ساتو ڤورنام، اكو اكن براولڠ دوا اتاو تيݢ كالي باڬي منداڤتكن ڤنداڤتن يڠ چوكوڤ٢ ماكن.
Perit!  Jadi, bagaimana sebenarnya Raja Ong Maha Perita Deria boleh menjemput Pak Kaduk? Nirnama menatap wajah Pak Kaduk. 	 ڤريت!  جادي، باڬايمان سبنرڽ راج اوڠ مها ڤريتا دريا بوليه منجمڤوت ڤق كادوق؟ نيرنام مناتڤ واجه ڤق كادوق.
Mungkin mereka yang biasa bersabung ayam dengan tuanku, telah menyampaikan khabar berkenaan aku. 	 موڠكين مريک يڠ بياسا برسابوڠ ايم دڠن توانكو، تله مڽمڤايكن خبر بركناءن اكو.
Mungkin tuanku mahu mencuba kekuatan ayamnya. 	 موڠكين توانكو ماهو منچوبا كقواتن ايمڽ.
Aku dengar, tuanku juga tidak terkalah selama ini. 	 اكو دڠر، توانكو جوݢ تيدق تركاله سلاما اين.
Hah, jadi Raja Ong Maha Perita Deria mahu membuktikan dialah yang terhebat. 	 هاه، جادي راج اوڠ مها ڤريتا دريا ماهو ممبوقتيكن دياله يڠ ترهيبت.
Tujuan aku ke Indera Kayangan sebelum ini bukanlah hendak berniaga sangat. 	 توجوان اكو كإيندرا كايڠن سبلوم اين بوكنله هندق برنياݢ ساڠت.
Aku mencari kain terbaik sebenarnya. 	 اكو منچاري كاءين ترباءيق سبنرڽ.
Tetapi memandangkan aku telah biasa ke sana berniaga, aku jadi terlalu asyik berniaga dan terlupa niat utamaku. 	 تتاڤي ممندڠكن اكو تله بياسا كسانا برنياݢ، اكو جادي ترلالو اشيق برنياݢ دان ترلوڤا نية اوتاماكو.
Pak Kaduk ketawa. 	 ڤق كادوق كتاوا.
Nadim turut tertawa sambil menggeleng. 	 نديم توروت ترتاوا سمبيل مڠڬيليڠ.
Nirnama hanya tersenyum nipis. 	 نيرنام هاڽ ترسڽوم نيڤيس.
Bukankah itu tandanya Pak Kaduk ada ilmu berniaga yang baik. 	 بوكنكه ايت تنداڽ ڤق كادوق اد علمو برنياݢ يڠ باءيق.
Kami menumpang pedati Pak Kaduk pun melihat betapa banyak barangan yang berjaya Pak Kaduk bawa pulang. 	 كامي منومڤڠ ڤدتي ڤق كادوق ڤون مليهت بتاڤ باڽق بارڠن يڠ برجاي ڤق كادوق باوا ڤولڠ.
Mengapa mahu taruhkan semua itu? Nirnama masih mencuba. 	 مڠاڤ ماهو تاروهكن سموا ايت؟ نيرنام ماسيه منچوبا.
Pak Kaduk tersengih. 	 ڤق كادوق ترسڠيه.
Menggaru belakang kepalanya yang pasti tidak gatal. 	 مڠڬارو بلاكڠ كڤالاڽ يڠ ڤستي تيدق ڬتل.
Yalah, tapi sampai bila nak berniaga. 	 ياله، تاڤي سمڤاي بيلا نق برنياݢ.
Sudah ada peluang, kita sambarlah. 	 سوده اد ڤلواڠ، كيت سمبرله.
Hidup kena berani!  Nirnama hanya tersenyum. 	 هيدوڤ كنا براني!  نيرنام هاڽ ترسڽوم.
Tidak lagi memanjangkan hal tersebut. 	 تيدق لاڬي ممنجڠکن حال ترسبوت.
Lihat! Pak Kaduk memanjangkan sebelah tangan. 	 ليهت! ڤق كادوق ممنجڠکن سبله تاڠن.
Nadim menoleh ke arah yang ditunjuk. 	 نديم منوليه كأره يڠ دتونجوق.
Orang ramai memenuhi ruang bagai anai-anai bubus, berkerumun kerana mahu melihat sesuatu. 	 اورڠ راماي ممنوهي رواڠ باڬاي اناي٢ بوبوس، بركرومون كران ماهو مليهت سسواتو.
Ternyata perkarangan istana yang dimaksudkan itu dikelilingi tempat duduk orang ramai. 	 ترڽات ڤركارڠن ايستان يڠ دمقصودكن ايت دكليليڠي تمڤت دودوق اورڠ راماي.
Mereka telah tiba. 	 مريک تله تيبا.
Pak Kaduk membelai-belai ayam sabung yang digendongnya dengan sebelah tangan. 	 ڤق كادوق ممبلاي-بلاي ايم سابوڠ يڠ دڬندوڠڽ دڠن سبله تاڠن.
Engkau akan terus membawa tuah kepadaku. 	 اڠكاو اكن تروس ممباوا تواه كڤدكو.
Nadim merapatkan diri kepada Nirnama. 	 نديم مراڤتكن ديري كڤد نيرنام.
Kalau aku tak terima didikan engkau, aku sekarang akan terkumat-kamit meminta kepada segala semangat dan datuk nenek. 	 كالاو اكو تق تريما ديديقن اڠكاو، اكو سكارڠ اكن تركومت-كاميت ممينتا كڤد سڬالا سماڠت دان داتوق نينيق.
Bisikan itu membuatkan Nirnama tertawa kecil. 	 بيسيقن ايت ممبواتكن نيرنام ترتاوا كچيل.
Mereka dibawa ke perkarangan istana. 	 مريک دباوا كڤركارڠن ايستان.
Sorakan bergempita saat Pak Kaduk tiba. 	 سوركن برڬمڤيتا ساعت ڤق كادوق تيبا.
Di tengah-tengah halaman itu, terdapat beberapa bulatan, mungkin ruang untuk ayam-ayam bersabung. 	 دتڠه-تڠه هلامن ايت، ترداڤت ببراڤ بولتن، موڠكين رواڠ اونتوق ايم٢ برسابوڠ.
Tetapi bulatan-bulatan lain kini semakin surut dengan manusia. 	 تتاڤي بولتن٢ لاءين كيني سماكين سوروت دڠن ماءنسي.
Nyata, perlawanan di gelanggang lain telah pun tamat. 	 ڽات، ڤرلاونن دڬلڠڬڠ لاءين تله ڤون تمت.
Di seberang gelanggang, tersergam singgahsana indah. 	 دسبرڠ ڬلڠڬڠ، ترسرڬم سيڠڬهسان إينده.
Seorang lelaki kelihatan muda belia, gagah dan berotot sasa. 	 سأورڠ للاكي كليهتن مودا بليا، ڬاڬه دان براوتوت ساس.
Kepalanya mengenakan kecopong megah, sambil dirinya berpakaian kebesaran bertatah perhiasan indah, menggambarkan kedaulatan Segenting Kra. 	 كڤالاڽ مڠناكن كچوڤوڠ مڬه، سمبيل ديريڽ برڤاكاين  كبسرن برتاتاه ڤرهياسن إينده، مڠڬمبركن كدولتن سڬنتيڠ كرا.
Lelaki kacak lagi tampan itu sedang bersemayam dengan sebelah kaki di atas singgahsana. 	 للاكي كاچق لاڬي تمڤن ايت سدڠ برسمايم دڠن سبله كاكي دأتس سيڠڬهسان.
Di sisi singgahsana, terdapat sebuah senjata yang panjangnya bagai sebelah tangan manusia, tebal, tersandar. 	 دسيسي سيڠڬهسان، ترداڤت سبواه سنجات يڠ ڤنجڠڽ باڬاي سبله تاڠن ماءنسي، تبل، ترساندر.
Lela rentaka. 	 للا رنتاک.
Nadim tahu akan senjata tersebut. 	 نديم تاهو اكن سنجات ترسبوت.
Dia ada meriam tangan. 	 دي اد مريام تاڠن.
Nadim berbisik kepada Nirnama. 	 نديم بربيسيق كڤد نيرنام.
Lelaki berparut itu tenang sahaja. 	 للاكي برڤاروت ايت تنڠ سهاج.
Mengangguk perlahan sambil matanya tepat memandang lelaki yang sedang bersemayam tersebut. 	 مڠڠڬوق ڤرلاهن سمبيل ماتڽ تڤت ممندڠ للاكي يڠ سدڠ برسمايم ترسبوت.
Di kiri dan kanan singgahsana, berdiri tentera-tentera Segenting Kra. 	 دكيري دان كانن سيڠڬهسان، برديري تنترا٢ سڬنتيڠ كرا.
Dia yakin lelaki itu merupakan Raja Ong Maha Perita Deria. 	 دي يقين للاكي ايت مروڤاكن راج اوڠ مها ڤريتا دريا.
Tambah pula, kelihatan beberapa orang dayang sedang galak mengipas lelaki itu bagi memastikan dirinya nyaman. 	 تمبه ڤولا، كليهتن ببراڤ اورڠ دايڠ سدڠ ڬالق مڠيڤاس للاكي ايت باڬي ممستيكن ديريڽ ڽامن.
Hanya raja yang akan dilayan sedemikian. 	 هاڽ راج يڠ اكن دلاءين سدميكين.
Pak Kaduk, akhirnya engkau tiba. 	 ڤق كادوق، اخيرڽ اڠكاو تيبا.
Beta menyangka engkau tidak jadi hadir!  Ampun, Tuanku Yang Mulia! Pak Kaduk mengangkat sembah. 	 بيت مڽڠک اڠكاو تيدق جادي حاضير!  امڤون، توانكو يڠ موليا! ڤق كادوق مڠڠكت سمبه.
Patik terlewat kerana mempersiapkan diri. 	 ڤاتيق ترليوات كران ممڤرسياڤكن ديري.
Masakan patik tidak mahu hadir apabila telah dimuliakan oleh tuanku dengan jemputan sebegini takzim!  Raja Ong Maha Perita Deria ketawa. 	 ماسكن ڤاتيق تيدق ماهو حاضير اڤابيلا تله دمولياكن اوليه توانكو دڠن جمڤوتن سبڬيني تعظيم!  راج اوڠ مها ڤريتا دريا كتاوا.
Persiapan ya? Jadi engkau yakin Biring Si Kunani itu akan menewaskan Si Putih Mata beta?  Pak Kaduk tersenyum lebar. 	 ڤرسياڤن يا؟ جادي اڠكاو يقين بيريڠ سي كوناني ايت اكن منيواسكن سي ڤوتيه مات بيت؟  ڤق كادوق ترسڽوم ليبر.
Belum cuba belum tahu, tuanku. 	 بلوم چوبا بلوم تاهو، توانكو.
Ampun, tuanku!  Tawa Raja Ong Maha Perita Deria kedengaran berdekah-dekah. 	 امڤون، توانكو!  تاوا راج اوڠ مها ڤريتا دريا كدڠرن بردكه-دكه.
Jadi, engkau tidaklah yakin sepenuhnya?  Tiada siapa dapat seratus peratus yakin dengan apa-apa, tuanku. 	 جادي، اڠكاو تيدقله يقين سڤنوهڽ؟  تياد سياڤا داڤت سراتوس ڤراتوس يقين دڠن اڤ٢، توانكو.
Semakin kuat tawa Raja Ong Maha Perita Deria. 	 سماكين قوات تاوا راج اوڠ مها ڤريتا دريا.
Dia memandang dayang-dayang di sisi yang sedang mengipas dirinya dengan pengipas tangan berbentuk daun pisang. 	 دي ممندڠ دايڠ٢ دسيسي يڠ سدڠ مڠيڤاس ديريڽ دڠن ڤڠيڤاس تاڠن بربنتوق داون ڤيسڠ.
Aku suka orang ini. 	 اكو سوک اورڠ اين.
Ketika ini, Nadim melihat wajah Nirnama keruh seketika. 	 كتيک اين، نديم مليهت واجه نيرنام كروه سكتيک.
Pandangan redup lelaki berparut itu berubah menjadi tajam. 	 ڤندڠن ردوڤ للاكي برڤاروت ايت براوبه منجادي تاجم.
Namun, keadaan itu berlaku sebentar sahaja. 	 نامون، كأداءن ايت برلاكو سبنتر سهاج.
Pandangan dan riak wajah Nirnama kembali seperti biasa. 	 ڤندڠن دان رياق واجه نيرنام كمبالي سڤرتي بياسا.
Mengapa, Nirnama?  Dia mempunyai taring. 	 مڠاڤ، نيرنام؟  دي ممڤوڽاءي تاريڠ.
Banyak orang ada gigi taring. 	 باڽق اورڠ اد ڬيڬي تاريڠ.
Ya, tetapi perhatikan dengan teliti. 	 يا، تتاڤي ڤرهاتيكن دڠن تليتي.
Taringnya lebih panjang. 	 تاريڠڽ لبيه ڤنجڠ.
Nadim menyepetkan mata, memerhati dengan lebih teliti. 	 نديم مڽڤيتكن مات، ممرهاتي دڠن لبيه تليتي.
Kemudian, matanya membesar. 	 كمودين، ماتڽ ممبسر.
Hah, seperti Jagat Suci. 	 هاه، سڤرتي جاڬت سوچي.
Ya, benar. 	 يا، بنر.
Menandakan apa yang dinyatakan oleh guru itu benar. 	 مننداكن اڤ يڠ دڽاتاكن اوليه ڬورو ايت بنر.
Dia ada mengamalkan sihir. 	 دي اد مڠعمالكن سيحير.
Berkemungkinan besar serupa seperti Jagat?   Pak Kaduk, siapakah dua insan yang bersamamu itu? Raja Ong Maha Perita Deria memandang tepat ke arah Nadim dan Nirnama. 	 بركموڠكينن بسر سروڤا سڤرتي جاڬت؟  ڤق كادوق، سياڤاكه دوا انسان يڠ برساممو ايت؟ راج اوڠ مها ڤريتا دريا ممندڠ تڤت كأره نديم دان نيرنام.
Pandangannya jatuh dahulu kepada Nadim, kemudian melekat pada Nirnama. 	 ڤندڠنڽ جاتوه دهولو كڤد نديم، كمودين ملكت ڤد نيرنام.
Parut pada wajah Nirnama menarik perhatiannya. 	 ڤراوت ڤد واجه نيرنام مناريق ڤرهاتينڽ.
Ah, mereka merupakan sahabat patik, tuanku. 	 اه، مريک مروڤاكن صحابة ڤاتيق، توانكو.
Hari ini mahu memberikan sokongan kepada patik. 	 هاري اين ماهو ممبريكن سوكوڠن كڤد ڤاتيق.
Wah, wah, wah. 	 واه، واه، واه.
Engkau ada penyokong ya. 	 اڠكاو اد ڤڽوكوڠ يا.
Raja Ong Maha Perita Deria tertawa dan menggeleng. 	 راج اوڠ مها ڤريتا دريا ترتاوا دان مڠڬيليڠ.
Baiklah, Pak Kaduk. 	 باءيقله، ڤق كادوق.
Sebelum kita bermula, aku ada satu tawaran. 	 سبلوم كيت برمولا، اكو اد ساتو تاورن.
Memandangkan engkau tidak sepenuhnya pasti engkau akan memenangi Sayembara kita hari ini, apakah engkau sudi untuk bertukar ayam denganku?  Mata Pak Kaduk membulat. 	 ممندڠكن اڠكاو تيدق سڤنوهڽ ڤستي اڠكاو اكن ممنڠي سايمبارا كيت هاري اين، اڤاكه اڠكاو سودي اونتوق برتوكر ايم دڠنكو؟  مات ڤق كادوق ممبولت.
Hah? Bertukar ayam dengan tuanku?  Ya. 	 هاه؟ برتوكر ايم دڠن توانكو؟  يا.
Raja Ong Maha Perita Deria berdiri tegak. 	 راج اوڠ مها ڤريتا دريا برديري تڬق.
Lepaskan ayamku!  Dua orang tentera membawa sebuah raga. 	 لڤسكن ايمکو!  دوا اورڠ تنترا ممباوا سبواه راݢ.
Seekor ayam yang megah dan garang berdiri di dalam raga tersebut. 	 سإيكور ايم يڠ مڬه دان ڬارڠ برديري ددالم راݢ ترسبوت.
Ayam itu kemudian dilepaskan di bulatan tengah. 	 ايم ايت كمودين دلڤسكن دبولتن تڠه.
Pada zahirnya, ayam itu nyata kelihatan lebih mantap berbanding ayam Pak Kaduk. 	 ڤد ظاهيرڽ، ايم ايت ڽات كليهتن لبيه منتڤ بربنديڠ ايم ڤق كادوق.
Tajinya juga kelihatan lebih panjang dan keras. 	 تاجيڽ جوݢ كليهتن لبيه ڤنجڠ دان كراس.
Sekitar mata ayam itu putih melepak. 	 سكيتر مات ايم ايت ڤوتيه مليڤق.
Jelas, ayam itu adalah daripada baka langka yang jarang ditemui lagi. 	 جلس، ايم ايت اداله درڤد باک لڠک يڠ جارڠ دتموءي لاڬي.
Itulah Si Putih Mata. 	 ايتله سي ڤوتيه مات.
Sepanjang aku bertanding, ia tidak pernah dikalahkan. 	 سڤنجڠ اكو برتنديڠ، اي تيدق ڤرنه دكالهكن.
Demikianlah Biring Si Kunani, tuanku. 	 دمکينله بيريڠ سي كوناني، توانكو.
Pak Kaduk menjunjung ayamnya. 	 ڤق كادوق منجونجوڠ ايمڽ.
Sekiranya engkau merasakan Biring Si Kunani benar-benar boleh menewaskan Si Putih Mata, maka tolaklah tawaranku. 	 سكيراڽ اڠكاو مراساكن بيريڠ سي كوناني بنر٢ بوليه منيواسكن سي ڤوتيه مات، مک تولاقله تاورنكو.
Tetapi jika engkau merasakan sebaliknya, aku rela Si Putih Mata menjadi milikmu. 	 تتاڤي جک اڠكاو مراسكن سباليقڽ، اكو ريلا سي ڤوتيه مات منجادي ميليقمو.
Pak Kaduk senyap buat beberapa ketika. 	 ڤق كادوق سڽڤ بوات ببراڤ كتيک.
Jelas, sedang berfikir akan tawaran yang tidak dijangka itu. 	 جلس، سدڠ برفيكير اكن تاورن يڠ تيدق دجڠک ايت.
Nadim menghampiri Pak Kaduk. 	 نديم مڠهمڤيري ڤق كادوق.
Pak Kaduk, engkau tidak wajar berfikir lagi. 	 ڤق كادوق، اڠكاو تيدق واجر برفيكير لاڬي.
Kita perlu yakin dengan apa yang kita ada apabila hendak berbuat sesuatu. 	 كيت ڤرلو يقين دڠن اڤ يڠ كيت اد اڤابيلا هندق بربوات سسواتو.
Jangan fikirkan apa yang kita belum ada. 	 جاڠن فيكيركن اڤ يڠ كيت بلوم اد.
Apabila aku menerima Si Putih Mata, maka ayam itu adalah untuk aku!  Nadim menggeleng. 	 اڤابيلا اكو منريما سي ڤوتيه مات، مک ايم ايت اداله اونتوق اكو!  نديم مڠڬيليڠ.
Raja Ong Maha Perita Deria mungkin sekadar mahu bermuslihat denganmu, Pak Kaduk. 	 راج اوڠ مها ڤريتا دريا موڠكين سقدر ماهو برمصليحة دڠنمو، ڤق كادوق.
Jangan terperangkap!  Ish, engkau masih budak. 	 جاڠن ترڤرڠكڤ!  ايش، اڠكاو ماسيه بودق.
Tidak tahu banyak. 	 تيدق تاهو باڽق.
Raja Ong Maha Perita Deria orang yang jujur!  Nirnama yang berdiri tidak jauh dari mereka menggeleng apabila kata-kata Pak Kaduk singgah ke telinganya. 	 راج اوڠ مها ڤريتا دريا اورڠ يڠ جوجور!  نيرنام يڠ برديري تيدق جاءوه دري مريک مڠڬيليڠ اڤابيلا كات٢ ڤق كادوق سيڠڬه كتليڠاڽ.
Pandangan redupnya kekal melekat pada Raja Ong Maha Perita Deria. 	 ڤندڠن ردوڤڽ ككل ملكت ڤد راج اوڠ مها ڤريتا دريا.
Raja itu jelas punya kelicikan tersendiri. 	 راج ايت جلس ڤوڽا كليچيكان ترسنديري.
Senyuman tidak lekang pada wajah raja itu menggambarkan keyakinannya. 	 سڽومن تيدق لكڠ ڤد واجه راج ايت مڠڬمبركن كيقيننڽ.
Mungkin. 	 موڠكين.
Baiklah, patik bersetuju, tuanku!  Hah, Raja Ong Maha Perita Deria menepuk tangannya. 	 باءيقله، ڤاتيق برستوجو، توانكو!  هاه، راج اوڠ مها ڤريتا دريا منڤوق تاڠنڽ.
Bagus. 	 باڬوس.
Lepaskan ayam engkau itu ke gelanggang. 	 لڤسكن ايم اڠكاو ايت كڬلڠڬڠ.
Sekarang, Si Putih Mata yang mewakilimu. 	 سكارڠ، سي ڤوتيه مات يڠ مواكيليمو.
Faham?  Baik, tuanku. 	 فهم؟  باءيق، توانكو.
Pak Kaduk pun melepaskan Biring Si Kunani ke bulatan di hadapannya. 	 ڤق كادوق ڤون ملڤسكن بيريڠ سي كوناني كبولتن دهادڤنڽ.
Kita mulakan persabungan ini. 	 كيت مولاكن ڤرسابوڠن اين.
Bunyi gong kedengaran. 	 بوڽي ڬوڠ كدڠرن.
Pak Kaduk dan Nadim berundur beberapa langkah dari bulatan tengah tersebut. 	 ڤق كادوق دان نديم براوندور ببراڤ لڠكه دري بولتن تڠه ترسبوت.
Biring Si Kunani dan Si Putih Mata kini berpusing dengan arah yang saling berlawanan. 	 بيريڠ سي كوناني دان سي ڤوتيه مات كيني برڤوسيڠ دڠن اره يڠ ساليڠ برلاونن.
Masing-masing bagai mengerti bahawa mereka diletakkan di situ untuk saling bertarung. 	 ماسيڠ٢ باڬاي مڠرتي بهاوا مريک دلتقكن دسيتو اونتوق ساليڠ برتاروڠ.
Hingga salah satu daripada mereka terkorban. 	 هيڠݢ ساله ساتو درڤد مريک ترقربان.
Si Putih Mata terus menerpa dengan garang. 	 سي ڤوتيه مات تروس منرڤا دڠن ڬارڠ.
Biring Si Kunani pula bagaikan tahu apa yang perlu dilakukan. 	 بيريڠ سي كوناني ڤولا باڬايكن تاهو اڤ يڠ ڤرلو دلاكوكن.
Dia bergerak laju ke hadapan, melepasi Si Putih Mata. 	 دي برڬرق لاجو كهادڤن، ملڤسي سي ڤوتيه مات.
Apabila Si Putih Mata jatuh ke tanah, Biring Si Kunani menerpa ke arahnya. 	 اڤابيلا سي ڤوتيه مات جاتوه كتانه، بيريڠ سي كوناني منرڤا كأرهڽ.
Kaki dilibas, pisau yang terikat pada belakang tajinya mencantas sayap Si Putih Mata. 	 كاكي دليبس، ڤيساو يڠ تريكت ڤد بلاكڠ تاجيڽ منچانتس سايڤ سي ڤوتيه مات.
Darah memercik ke tanah gelanggang. 	 داره ممرچيق كتانه ڬلڠڬڠ.
Para penonton bersorak. 	 ڤارا ڤنونتون برسورق.
Halaman Istana Segenting Kra bergegak-gempita. 	 هلامن ايستان سڬنتيڠ كرا برڬڬق-ڬمڤيت.
Nadim menghela nafas dan menggeleng. 	 نديم مڠهيلا نفس دان مڠڬيليڠ.
Bahunya disentuh Nirnama. 	 باهوڽ دسنتوه نيرنام.
Lelaki berparut itu memberikan isyarat supaya Nadim bertenang. 	 للاكي برڤاروت ايت ممبريكن اشارت سوڤاي نديم برتنڠ.
Pak Kaduk pula kelihatan teruja dan seronok. 	 ڤق كادوق ڤولا كليهتن تروجا دان سرونوک.
Mungkin bangga melihat Biring Si Kunani beraksi. 	 موڠكين بڠݢ مليهت بيريڠ سي كوناني براكسي.
Mereka berdua telah lama bersama-sama mengharungi pelbagai Sayembara sabung ayam selama ini. 	 مريک بردوا تله لاما برساما-سام مڠهاروڠي ڤلباڬاي سايمبارا سابوڠ ايم سلاما اين.
Si Putih Mata tidak berputus asa. 	 سي ڤوتيه مات تيدق برڤوتوس اسا.
Terus garang menyerang. 	 تروس ڬارڠ مڽرڠ.
Tetapi Biring Si Kunani lebih lincah. 	 تتاڤي بيريڠ سي كوناني لبيه لينچه.
Mengelak setiap libasan taji Si Putih Mata. 	 مڠيلق ستياڤ ليبسن تاجي سي ڤوتيه مات.
Kedua-duanya sesekali terbang sekitar sehasta dari atas tanah, saling cuba menusukkan taji dan pisau masing-masing ke tubuh lawan. 	 كدوا-دواڽ سسكالي تربڠ سكيتر سهاستا دري اتس تانه، ساليڠ چوبا منوسوقكن تاجي دان ڤيساو ماسيڠ٢ كتوبوه لاون.
Biring Si Kunani mula menerima kecederaan. 	 بيريڠ سي كوناني مولا منريما كچدراءن.
Darah memercik ke tanah. 	 داره ممرچيق كتانه.
Ugh. 	 اوغ.
Kasihannya ayam-ayam itu. 	 كاسيهنڽ ايم٢ ايت.
Islam melarang perbuatan sebegini kejam kepada haiwan-haiwan. 	 إسلام ملارڠ ڤربواتن سبڬيني كجم كڤد حيوان٢.
Nirnama bersuara perlahan. 	 نيرنام برسوارا ڤرلاهن.
Jika tidak kerana kita berada di tengah-tengah istana musuh, aku sudah hentikan semua ini. 	 جک تيدق كران كيت براد دتڠه-تڠه ايستان موسوه، اكو سوده هنتيكن سموا اين.
Nadim mengangguk. 	 نديم مڠڠڬوق.
Mereka ada tujuan yang lebih besar dan urusan itu tidak boleh gagal. 	 مريک اد توجوان يڠ لبيه بسر دان اوروسن ايت تيدق بوليه ڬاڬل.
Pandangan ditebarkan ke sekeliling. 	 ڤندڠن دتيبركن كسكليليڠ.
Sebenarnya, semenjak awal Nadim cuba memahirkan dirinya dengan selok-belok kawasan istana, supaya mereka tahu jalan yang terbaik untuk menyusup kembali ke sini. 	 سبنرڽ، سمنجق اول نديم چوبا مماهيركن ديريڽ دڠن سيلوق-بيلوق كاوسن ايستان، سوڤاي مريک تاهو جالن يڠ ترباءيق اونتوق مڽوسوڤ كمبالي كسيني.
Itulah tujuannya Nadim mencadangkan agar mereka mengekori Pak Kaduk ke mari. 	 ايتله توجوانڽ نديم منچادڠكن اڬر مريک مڠيكوري ڤق كادوق كماري.
Ya! Pak Kaduk menjulang tangan. 	 يا! ڤق كادوق منجولڠ تاڠن.
Biring Si Kunani telah melibas tajinya, mencederakan mata Si Putih Mata. 	 بيريڠ سي كونني تله مليبس تاجيڽ، منچدراكن مات سي ڤوتيه مات.
Si Putih Mata bagaikan kehilangan hala tuju. 	 سي ڤوتيه مات باڬايكن كهيلڠن هالا توجو.
Mungkin kesakitan yang menjalari tubuhnya semakin parah. 	 موڠكين كساكيتن يڠ منجالاري توبوهڽ سماكين ڤاره.
Dengan kehilangan sebelah mata, haiwan itu tidak lagi mampu melancarkan serangan. 	 دڠن كهيلڠن سبله مات، حيوان ايت تيدق لاڬي ممڤو ملنچركن سرڠن.
Biring Si Kunani terus terbang menerpa lawan. 	 بيريڠ سي كوناني تروس تربڠ منرڤا لاون.
Pisau di belakang tajinya terus terbenam dalam ke tubuh Si Putih Mata. 	 ڤيساو دبلاكڠ تاجيڽ تروس تربنم دالم كتوبوه سي ڤوتيه مات.
Kemudian, Biring Si Kunani melompat dari atas tubuh lawan, kembali ke tanah. 	 كمودين، بيريڠ سي كوناني ملومڤت دري اتس توبوه لاون، كمبالي كتانه.
Beberapa ketika kemudian, Si Putih Mata terkulai sementara Biring Si Kunai megah terlompat-lompat bagaikan tahu untuk meraikan kemenangannya. 	 ببراڤ كتيک كمودين، سي ڤوتيه مات تركولاي سمنتارا بيريڠ سي كوناي مڬه ترلومڤت-لومڤت باڬايكن تاهو اونتوق مرءيقان كمنڠنڽ.
Pak Kaduk seperti dirasuk kegembiraan yang teramat sehingga dia terlompat-lompat. 	 ڤق كادوق سڤرتي دراسوق كڬمبيراءن يڠ ترامت سهيڠݢ دي ترلومڤت-لومڤت.
Dia terlupa bahawa dia sedang mengenakan pakaian yang diperbuat daripada kertas. 	 دي ترلوڤا بهاوا دي سدڠ مڠناكن ڤاكاين  يڠ دڤربوات درڤد كرتس.
Walaupun tebal, jika dia melompat sedemikian rupa, pakaian itu akan terkoyak!  Pak Kaduk! Nadim cuba memberikan amaran. 	 والاوڤون تبل، جک دي ملومڤت سدميكين روڤا، ڤاكاين  ايت اكن تركويق!  ڤق كادوق! نديم چوبا ممبريكن امرن.
Tambah pula, Nadim sebenarnya hairan. 	 تمبه ڤولا، نديم سبنرڽ حيران.
Yang menang ialah Biring Si Kunani. 	 يڠ منڠ اياله بيريڠ سي كوناني.
Bukankah Pak Kaduk telah. 	 بوكنكه ڤق كادوق تله.
Prak! Kraak!  Pakaian Pak Kaduk terkoyak. 	 ڤرك! كراك!  ڤاكاين  ڤق كادوق تركويق.
Terus terpapar tubuhnya yang sedikit gendut. 	 تروس ترڤاڤر توبوهڽ يڠ سديكيت ڬندوت.
Mujur Pak Kaduk segera berhenti daripada bergembira sedemikian rupa. 	 موجور ڤق كادوق سڬرا برهنتي درڤد برڬمبيرا سدميكين روڤا.
Jika tidak, seluarnya hanya menanti masa untuk turut terkoyak. 	 جک تيدق، سلوارڽ هاڽ مننتي ماس اونتوق توروت تركويق.
Semua di perkarangan Istana Segenting Kra mentertawakan Pak Kaduk. 	 سموا د ڤركارڠن ايستان سڬنتيڠ كرا منترتاواکن ڤق كادوق.
Raja Ong Maha Perita Deria turut ketawa berdekah-dekah sambil menuruni singgahsana. 	 راج اوڠ مها ڤريتا دريا توروت كتاوا بردكه-دكه سمبيل منوروني سيڠڬهسان.
Dia berdiri betul-betul di hadapan gelanggang. 	 دي برديري بتول٢ دهادڤن ڬلڠڬڠ.
Matanya melihat bangkai Si Putih Mata. 	 ماتڽ مليهت بڠكا سي ڤوتيه مات.
Dia menggeleng. 	 دي مڠڬيليڠ.
Benarlah cerita orang akan kehebatan ayam milikmu, Pak Kaduk. 	 بنرله چريتا اورڠ اكن كهيبتن ايم ميليقمو، ڤق كادوق.
Beta sangat kagum!  Pak Kaduk tersengih-sengih. 	 بيت ساڠت كاڬوم!  ڤق كادوق ترسڠيه-سڠيه.
Segan dengan keadaan dirinya yang tidak lagi berbaju. 	 سڬن دڠن كأداءن ديريڽ يڠ تيدق لاڬي برباجو.
Telah terdedah rahsianya hanya berpakaian kertas. 	 تله تردده رهسيا هاڽ برڤاكاين  كرتس.
Pada masa yang sama, dia bangga dipuji sebegitu. 	 ڤد ماس يڠ سام، دي بڠݢ دڤوجي سبڬيتو.
Mujurlah Biring Si Kunani sudah menjadi milik beta. 	 موجورله بيريڠ سي كوناني سوده منجادي ميليق بيت.
Ini bermakna beta telah menewaskanmu, Pak Kaduk. 	 اين برمعنا بيت تله منيواسكنمو، ڤق كادوق.
Maka bersedialah untuk menyerahkan segala harta, rumah, bahkan isteri dan anak suntimu. 	 مک برسدياله اونتوق مڽرهكن سڬالا هرتا، رومه، بهكن استري دان انق سونتيمو.
Raja Ong Maha Perita Deria tersenyum lebar lagi sinis. 	 راج اوڠ مها ڤريتا دريا ترسڽوم ليبر لاڬي سينيس.
Taringnya jelas kelihatan. 	 تاريڠڽ جلس كليهتن.
Mata Pak Kaduk membulat. 	 مات ڤق كادوق ممبولت.
Dia seakan baru tersedar akan hakikat bahawa Biring Si Kunani bukan lagi mewakilinya. 	 دي سأكن بارو ترسدر اكن حقيقة بهاوا بيريڠ سي كوناني بوكن لاڬي مواكيليڽ.
Terus dia terlutut ke bumi. 	 تروس دي ترلوتوت كبومي.
Terkoyak pula seluarnya. 	 تركويق ڤولا سلوارڽ.
Bertambahlah semua mentertawakannya. 	 برتمبهله سموا منترتاواکنڽ.
Kecuali Nadim dan Nirnama. 	 كچوالي نديم دان نيرنام.
Nadim cepat-cepat mendapatkan Pak Kaduk, berusaha semampunya untuk melindungi tubuh orang tua itu daripada dilihat orang ramai. 	 نديم چڤت٢ منداڤتكن ڤق كادوق، براوسها سممڤوڽ اونتوق مليندوڠي توبوه اورڠ توا ايت درڤد دليهت اورڠ راماي.
Nirnama perlahan-lahan menuruti perbuatan Nadim. 	 نيرنام ڤرلاهن-لاهن منوروتي ڤربواتن نديم.
Turut berusaha melindungi tubuh Pak Kaduk. 	 توروت براوسها مليندوڠي توبوه ڤق كادوق.
Pendekar berparut itu menanggalkan pakaian luarnya dan memberikan pakaian tersebut kepada Pak Kaduk agar lelaki itu mampu menutup kemaluannya daripada terdedah. 	 ڤنديكر برڤاروت ايت منڠڬلكن ڤاكاين  لوارڽ دان ممبريكن ڤاكاين  ترسبوت كڤد ڤق كادوق اڬر للاكي ايت ممڤو منوتوڤ كمالوانڽ درڤد تردده.
Jadi, aku sekarang tidak lagi punya apa-apa? Pak Kaduk separa berteriak. 	 جادي، اكو سكارڠ تيدق لاڬي ڤوڽا اڤ٢؟ ڤق كادوق سڤارا برترياق.
Suaranya bergetar hebat. 	 سواراڽ برڬترهيبت.
Mungkin masih tidak percaya akan malang yang bertimpa-timpa. 	 موڠكين ماسيه تيدق ڤرچاي اكن مالڠ يڠ برتيمڤا-تيمڤا.
Sudahlah jatuh, ditimpa tangga pula. 	 سودهله جاتوه، دتيمڤا تڠݢ ڤولا.
Benar, Pak Kaduk. 	 بنر، ڤق كادوق.
Beta amat berterima kasih atas kesudian Pak Kaduk bertukar ayam dengan beta. 	 بيت امت برتريما كاسيه اتس كسودين ڤق كادوق برتوكر ايم دڠن بيت.
Sebenarnya, Si Putih Mata memang tiada harapan untuk menang dengan Biring Si Kunani. 	 سبنرڽ، سي ڤوتيه مات ميمڠ تياد هارڤن اونتوق منڠ دڠن بيريڠ سي كوناني.
Ramai yang memberikan beta peluang untuk menang selama ini kerana menghormati beta sebagai Raja. 	 راماي يڠ ممبريكن بيت ڤلواڠ اونتوق منڠ سلاما اين كران مڠحرمتي بيت سباڬاي راج.
Raja Ong Maha Perita Deria ketawa berdekah-dekah. 	 راج اوڠ مها ڤريتا دريا كتاوا بردكه-دكه.
Nadim melirik ke arah Pak Kaduk. 	 نديم مليريق كأره ڤق كادوق.
Dia dapat melihat tubuh lelaki itu bergetar hebat. 	 دي داڤت مليهت توبوه للاكي ايت برڬتر هيبت.
Mungkin sedang cuba mengawal diri yang kesedihan. 	 موڠكين سدڠ چوبا مڠاول ديري يڠ كسديهن.
Raja Ong Maha Perita Deria, patik tidak dapat membenarkan tuanku menzalimi Pak Kaduk sedemikian. 	 راج اوڠ مها ڤريتا دريا، ڤاتيق تيدق داڤت ممبنركن توانكو منظاليمي ڤق كادوق سدميكين.
Nirnama tiba-tiba bersuara. 	 نيرنام تيبا٢ برسوارا.
Nadim sendiri terkejut. 	 نديم سنديري تركجوت.
Nirnama!  Nirnama mengangkat tangan, menghalang Nadim daripada menyuarakan pendapatnya. 	 نيرنام!  نيرنام مڠڠكت تاڠن، مڠهالڠ نديم درڤد مڽواراكن ڤنداڤتڽ.
Tuanku sudah kaya-raya dan mempunyai segala harta yang tidak luak dimakan tujuh keturunan. 	 توانكو سوده كاي-راي دان ممڤوڽاءي سڬالا هرتا يڠ تيدق لواک دماكن توجوه كتورونن.
Apalah kiranya tuanku beralah. 	 اڤله كيراڽ توانكو براله.
Pak Kaduk hanya marhaen yang hidupnya selama ini cukup makan sahaja. 	 ڤق كادوق هاڽ مرحين يڠ هيدوڤڽ سلاما اين چوكوڤ ماكن سهاج.
Ya, dan dia mahu mengubah kehidupannya itu. 	 يا، دان دي ماهو مڠوبه كهيدوڤنڽ ايت.
Sebab itu dia berani menerima cabaranku. 	 سبب ايت دي براني منريما چابرنكو.
Maka, dia perlu berani menanggung akibatnya jua! Raja Ong Maha Perita Deria jelas tidak senang dengan sanggahan Nirnama. 	 مک، دي ڤرلو براني منڠڬوڠ عاقبتڽ جوا!   راج اوڠ مها ڤريتا دريا جلس تيدق سنڠ دڠن سڠڬاهن نيرنام.
Aku tidak dapat membenarkan kezaliman ini berlangsung di hadapan mataku. 	 اكو تيدق داڤت ممبنركن كظاليمن اين برلڠسوڠ دهادڤن ماتكو.
Dan engkau siapa?   Bentakan Raja Ong Maha Perita Deria membuatkan tentera di sekitar singgahsana berderu turun di kiri dan kanan pemerintah Segenting Kra itu dengan senjata terhunus, siap diacu ke arah Nirnama. 	 دان اڠكاو سياڤا؟  بنتقن راج اوڠ مها ڤريتا دريا ممبواتكن تنترا دسكيتر سيڠڬهسان بردرو تورون دكيري دان كانن ڤمرينته سڬنتيڠ كرا ايت دڠن سنجات ترهونوس، سياڤ داچو کأره نيرنام.
Nirnama memandang tenang ke hadapan. 	 نيرنام ممندڠ تنڠ كهادڤن.
Tepat ke wajah Raja Ong Maha Perita Deria. 	 تڤت كواجه راج اوڠ مها ڤريتا دريا.
Aku Nirnama. 	 اكو نيرنام.
Engkau. 	 اڠكاو.
Perlahan-lahan Cendana menyelak dedaun yang melindungi pandangan. 	 ڤرلاهن-لاهن چندانا مڽيلق دداون يڠ مليندوڠي ڤندڠن.
Dia kemudian keluar dari belantara. 	 دي كمودين كلوار دري بلنتارا.
Cendana tidak lagi berpakaian seperti sebelumnya. 	 چندانا تيدق لاڬي برڤاكاين  سڤرتي سبلومڽ.
Dia berpakaian serba gelap, persis pahlawan-pahlawan Sekebun Serendah. 	 دي برڤاكاين  سربا ڬلڤ، ڤرسيس ڤهلاون٢ سكبون سرنده.
Dia berada di salah sebuah bukit berhampiran Istana Segenting Kra. 	 دي براد دساله سبواه بوكيت برهمڤيرن ايستان سڬنتيڠ كرا.
Bukit itu dipenuhi belantara kecil. 	 بوكيت ايت دڤنوهي بلنتارا كچيل.
Satu-satunya tempat yang sesuai untuk bersembunyi di sekitar istana tersebut. 	 ساتو-ساتوڽ تمڤت يڠ سسواي اونتوق برسمبوڽي دسكيتر ايستان ترسبوت.
Dari sini, dia dapat melihat keadaan di gelanggang sabung ayam. 	 دري سيني، دي داڤت مليهت كأداءن دڬلڠڬڠ سابوڠ ايم.
Pertandingan sabung ayam antara Biring Si Kunani dan Si Putih Mata baru berakhir. 	 ڤرتنديڠن سابوڠ ايم انتارا بيريڠ سي كوناني دان سي ڤوتيه مات بارو برأخير.
Pak Kaduk tertipu dan tewas. 	 ڤق كادوق ترتيڤو دان تيواس.
Nirnama nampaknya sedang masuk campur. 	 نيرنام نمڤقڽ سدڠ ماسوق چمڤور.
Cendana tersengih. 	 چندانا ترسڠيه.
Tidak boleh berdiam diri di hadapan kezaliman ya, Nirnama. 	 تيدق بوليه برديام ديري دهادڤن كظاليمن يا، نيرنام.
Bagaimana, tuan puteri? Nampaknya, keadaan bakal berubah. 	 باڬايمان، توان ڤوتري؟ نمڤقڽ، كأداءن باكل براوبه.
Satu suara berdesir di sisinya. 	 ساتو سوارا بردسير دسيسيڽ.
Puteri Cahaya Bulan itu menoleh ke kanan. 	 ڤوتري چهاي بولن ايت منوليه ككانن.
Seorang lelaki bergerak dari belakang dan melutut di situ. 	 سأورڠ للاكي برڬرق دري بلاكڠ دان ملوتوت دسيتو.
Kain yang menyelimuti wajah ditariknya, menzahirkan gerangan diri. 	 كاءين يڠ مڽليموتي واجه دتاريقڽ، منظاهيركن ڬراڠن ديري.
Panglima Hamzah. 	 ڤڠليما حمزه.
Tindakan kita turut berubah mengikut keadaan. 	 تيندقن كيت توروت براوبه مڠيكوت كأداءن.
Panglima Hamzah mengangguk. 	 ڤڠليما حمزه مڠڠڬوق.
Tempoh hari, setelah berdebat panjang sepanjang malam, mereka akhirnya mencapai kata putus untuk menyahut seruan Cendana. 	 تيمڤوه هاري، ستله برديبت ڤنجڠ سڤنجڠ مالم، مريک اخيرڽ منچاڤاي كات ڤوتوس اونتوق مڽاهوت سروان چندانا.
Dengan restu Ratu Siti Banun, mereka berbaiah kepada Cendana dan bersedia untuk melaksanakan arahannya. 	 دڠن رستو راتو سيتي بانون، مريک بربيعه كڤد چندانا دان برسديا اونتوق ملقساناكن ارهنڽ.
Panglima Hamzah yang pertama melakukan baiah tersebut sebagai tanda kerelaan dan sokongannya yang  tidak berbelah bagi. 	 ڤڠليما حمزه يڠ ڤرتام ملاكوكن بيعه ترسبوت سباڬاي تندا كريلاءن دان سوكوڠنڽ يڠ تيدق بربله بهاڬي.
Daripada 250 orang, 50 orang mengekori Cendana ke Segenting Kra, dan baki menanti di sempadan antara Indera Kayangan dan Semutar Putih, bersiap sedia untuk peperangan akhir. 	 درڤد 250 اورڠ، 50 اورڠ مڠيكوري چندانا كسڬنتيڠ كرا، دان باقي  مننتي دسمڤادن انتارا ايندرا كايڠن دان سموتر ڤوتيه، برسياڤ سديا اونتوق ڤڤرڠن اخير.
Cendana menoleh kembali ke arah Panglima Hamzah. 	 چندانا منوليه كمبالي كأره ڤڠليما حمزه.
Pertarungan antara Nirnama dan Raja Ong Maha Perita Deria mungkin bakal tercetus. 	 ڤرتاروڠن انتارا نيرنام دان راج اوڠ مها ڤريتا دريا موڠكين باكل ترچتوس.
Kita mungkin tidak akan menanti sehingga malam. 	 كيت موڠكين تيدق اكن مننتي سهيڠݢ مالم.
Panglima Hamzah mengangguk. 	 ڤڠليما حمزه مڠڠڬوق.
Dia memandang ke belakang dan memberikan isyarat. 	 دي ممندڠ كبلاكڠ دان ممبريكن اشارت.
50 orang pahlawan terbaik daripada kalangan tentera utama Sekebun Serendah bersiap sedia. 	 50 اورڠ ڤهلاون ترباءيق درڤد كالڠن تنترا اوتام سكبون سرنده برسياڤ سديا.
Siaga semua!   Tentera Segenting Kra menghunuskan senjata masing-masing. 	 سياݢ سموا!   تنترا سڬنتيڠ كرا مڠهونوسكن سنجات ماسيڠ٢.
Orang ramai berkaki seribu melarikan diri. 	 اورڠ راماي بركاكي سريبو ملاريكن ديري.
Perkarangan istana itu bertukar riuh-rendah. 	 ڤركارڠن ايستان ايت برتوكر ريوه-رنده.
Jelas, mereka yang merupakan orang-orang berada, tidak mahu terjebak dalam pertarungan yang bakal berlangsung. 	 جلس، مريک يڠ مروڤاكن اورڠ٢ براد، تيدق ماهو ترجبق دالم ڤرتاروڠن يڠ باكل برلڠسوڠ.
Masing-masing hanya memikirkan diri sendiri. 	 ماسيڠ٢ هاڽ مميكيركن ديري سنديري.
Ah, engkau rupanya Nirnama. 	 اه، اڠكاو روڤاڽ نيرنام.
Jagat Suci ada berbicara melalui utusannya berkenaanmu. 	 جاڬت سوچي اد بربيچارا ملالوءي اوتوسنڽ بركناءنمو.
Engkau telah menjadi duri dalam usahanya menyatukan Tanah Semenanjung. 	 اڠكاو تله منجادي دوري دالم اوسهاڽ مڽاتوكن تانه سمننجوڠ.
Raja Ong Maha Perita Deria tersengih dan kembali ke singgahsana. 	 راج اوڠ مها ڤريتا دريا ترسڠيه دان كمبالي كسيڠڬهسان.
Sebentar dia menunduk dan mencapai lela rentaka. 	 سبنتر دي منوندوق دان منچاڤاي للا رنتاک.
Hanya dengan tangan kiri, dia mengangkat meriam tangan tersebut. 	 هاڽ دڠن تاڠن كيري، دي مڠڠكت مريام تاڠن ترسبوت.
Pada masa yang sama, dua orang tentera Segenting Kra merapatinya sambil membawa sesuatu yang berbungkus di sebalik kain. 	 ڤد ماس يڠ سام، دوا اورڠ تنترا سڬنتيڠ كرا مراڤتيڽ سمبيل ممباوا سسواتو يڠ بربوڠكوس دسباليق كاءين.
Tangan kanan Raja Ong Maha Perita Deria mencapai sesuatu di balik kain tersebut. 	 تاڠن كانن راج اوڠ مها ڤريتا دريا منچاڤاي سسواتو دباليق كاءين ترسبوت.
Terserlah sebatang ankus buatan tempatan. 	 ترسرله سباتڠ انكوس بواتن تمڤتن.
Kelihatan megah dan menggerunkan. 	 كليهتن مڬه دان مڠڬرونكن.
Kedua-dua senjata itu direhatkan pada bahunya. 	 كدوا-دوا سنجات ايت دريحتكن ڤد باهوڽ.
Raja Ong Maha Perita Deria kembali menatap Nirnama. 	 راج اوڠ مها ڤريتا دريا كمبالي مناتڤ نيرنام.
Elok juga engkau ke mari. 	 ايلوق جوݢ اڠكاو كماري.
Bermakna, apabila aku ke Indera Kayangan esok, kekuatan Semutar Putih akan berkurangan. 	 برمعنا، اڤابيلا اكو كإيندرا كايڠن ايسوق، كقواتن سموتر ڤوتيه اكن بركورڠن.
Bukankah begitu? Dia tersenyum lebar hingga menampakkan gigi taringnya. 	 بوكنكه بڬيتو؟ دي ترسڽوم ليبر هيڠݢ منمڤقكن ڬيڬي تاريڠڽ.
Esok? Terangkat sebelah kening Nadim. 	 ايسوق؟ تراڠكت سبله كنيڠ نديم.
Ah, Jagat Suci telah menghantar khabar bahawa gabungan tentera kami terpaksa berundur kerana kalian mendapat bantuan secara tiba-tiba dari Kerajaan Serawa. 	 اه، جاڬت سوچي تله مڠهنتر خبر بهاوا ڬابوڠن تنترا كامي ترڤقسا براوندور كران كالين منداڤت بنتوان سچارا تيبا٢ دري كراجاءن سراوا.
Jadi, dia mahu mengusahakan kelicikan yang sama saat kalian menggempur istananya. 	 جادي، دي ماهو مڠوسهاكن كليچيقن يڠ سام ساعت كالين مڠڬمڤور ايستانڽ.
Hah, sudah pasti itu tidak akan kami biarkan. 	 هاه، سوده ڤستي ايت تيدق اكن كامي بياركن.
Bukankah begitu, Nirnama? Bodohnya engkau memberitahu kami. 	 بوكنكه بڬيتو، نيرنام؟ بودوهڽ اڠكاو ممبريتاهو كامي.
Nirnama membisu. 	 نيرنام ممبيسو.
Matanya redup memandang Raja Ong Maha Perita Deria. 	 ماتڽ ردوڤ ممندڠ راج اوڠ مها ڤريتا دريا.
Bibirnya kekal terkumat-kamit dengan zikir dan ayat-ayat suci. 	 بيبيرڽ ككل تركومت-كاميت دڠن ذيكير دان ايات٢ سوچي.
Kalian hanya berdua. 	 كالين هاڽ بردوا.
Dan engkau, budak, aku tahu, bukan pendekar. 	 دان اڠكاو، بودق، اكو تاهو بوكن سأورڠ ڤنديكر.
Bagaimana kalian akan berhadapan dengan aku dan tenteraku di sini? Raja Ong Maha Perita Deria mendepangkan tangan, menjulurkan dua senjatanya ke kiri dan kanan. 	 باڬايمان كالين اكن برهادڤن دڠن اكو دان تنتراكو دسيني؟ راج اوڠ مها ڤريتا دريا مندڤڠكن تاڠن، منجولوركن دوا سنجاتڽ ككيري دان كانن.
Tentera Segenting Kra di sekeliling pemerintah mereka mengambil tindakan itu sebagai isyarat untuk mereka bergerak. 	 تنترا سڬنتيڠ كرا دسكليليڠ ڤمرينته مريک مڠمبيل تيندقن ايت سباڬاي اشارت اونتوق مريک برڬرق.
Semua membuka langkah menuruni anak tangga. 	 سموا ممبوک لڠكه منوروني انق تڠݢ.
Satu langkah, dua langkah, tiga langkah. 	 ساتو لڠكه، دوا لڠكه، تيݢ لڠكه.
Derap langkahan mereka menggegar buana. 	 دراڤ لڠكهن مريک مڠڬڬر بوانا.
Kekuatan mereka sekitar 500 orang, memang tidak akan mampu untuk ditangani Nirnama seorang, apatah lagi jika barisan terntera itu disertai Raja Ong Maha Perita Deria sendiri. 	 كقواتن مريک سكيتر 500 اورڠ، ميمڠ تيدق اكن ممڤو اونتوق دتاڠني نيرنام سأورڠ، اڤاته لاڬي جک باريسن ترنترا ايت دسرتاءي راج اوڠ مها ڤريتا دريا سنديري.
Mayat kalian akan dicincang. 	 ميت كالين اكن دچينچڠ.
Kemudian esok para jin  yang tunduk kepadaku akan membawa aku dan seluruh bala tentera aku ke medan perang. 	 كمودين ايسوق ڤارا جين يڠ توندوق كڤدكو اكن ممباوا اكو دان سلوروه بالا تنتراكو كميدن ڤرڠ.
Kemenangan akan menjadi milikku dan Jagat. 	 كمنڠن اكن منجادي ميليقكو دان جاڬت.
Raja Ong Maha Perita Deria menalakan ankus ke arah Nadim, membuatkan remaja itu tersentak. 	 راج اوڠ مها ڤريتا دريا منالاكن انكوس كأره نديم، ممبواتكن رماج ايت ترسنتق.
Segera Nadim merapatkan diri kepada Nirnama. 	 سڬرا نديم مراڤتكن ديري كڤد نيرنام.
Nadim, beransur. 	 نديم، برانسور.
Bawa Pak Kaduk pergi dari sini. 	 باوا ڤق كادوق ڤرڬي دري سيني.
Nirnama akhirnya bersuara. 	 نيرنام اخيرڽ برسوارا.
Nadim mengangguk. 	 نديم مڠڠڬوق لاجو.
Dia memanjangkan sebelah tangan, memaut bahu Pak Kaduk sambil memeluk belakang tubuh lelaki itu, memastikan susuk tubuh lelaki itu tidak terdedah. 	 دي ممنجڠکن سبله تاڠن، مموت باهو ڤق كادوق سمبيل مملوق بلاكڠ توبوه للاكي ايت، ممستيكن سوسوق توبوه للاكي ايت تيدق تردده.
Terima kasih, terima kasih! Pak Kaduk melaung seraya meninggalkan tempat tersebut. 	 تريما كاسيه، تريما كاسيه! ڤق كادوق ملاءوڠ سرايا منيڠڬلكن تمڤت ترسبوت.
Tiada siapa kata mereka boleh pergi. 	 تياد سياڤا كات مريک بوليه ڤرڬي.
Pak Kaduk berhutang denganku! Raja Ong Maha Perita Deria menalakan muncung lela rentaka ke arah Pak Kaduk dan Nadim. 	 ڤق كادوق برهوتڠ دڠنكو! راج اوڠ مها ڤريتا دريا منالاكن مونچوڠ للا رنتاک كأره ڤق كادوق دان نديم.
Nirnama tidak berganjak. 	 نيرنام تيدق برڬنجق.
Belum sempat Raja Ong Maha Perita Deria melancarkan serangan, tentera Segenting Kra di kiri dan kanannya tumbang begitu sahaja. 	 بلوم سمڤت راج اوڠ مها ڤريتا دريا ملنچركن سرڠن، تنترا سڬنتيڠ كرا دكيري دان كاننڽ تومبڠ بڬيتو سهاج.
51 manusia yang berpakaian serba gelap tiba-tiba muncul dari atas, menjunam ke arah mereka dan membunuh sebahagiannya. 	 51 ماءنسي يڠ برڤاكاين  سربا ڬلڤ تيبا٢ مونچول دري اتس، منجونم كأره مريک دان ممبونوه سبهاڬينڽ.
Raja Ong Maha Perita Deria terkejut. 	 راج اوڠ مها ڤريتا دريا تركجوت.
Perkarangan istana itu bertukar menjadi medan pertempuran. 	 ڤركارڠن ايستان ايت سكليڤ مات برتوكر منجادي ميدن ڤرتمڤورن.
51 manusia berpakaian serba gelap itu terus bersiaga untuk bertarung. 	 51 ماءنسي برڤاكاين  سربا ڬلڤ ايت تروس برسياݢ اونتوق برتاروڠ.
Tentera-tentera Segenting Kra yang berhampiran Raja Ong Maha Perita Deria menumpukan perhatian untuk menghalang penyerang-penyerang serba gelap itu daripada menjadikan pemerintah mereka sebagai sasaran. 	 تنترا٢ سڬنتيڠ كرا يڠ برهمڤيرن راج اوڠ مها ڤريتا دريا منومڤوكن ڤرهاتين اونتوق مڠهالڠ ڤڽراڠ٢ سربا ڬلڤ ايت درڤد منجاديكن ڤمرينته مريک سباڬاي ساسرن.
Sejenak kemudian, Raja Ong Maha Perita Deria merasakan ada ancaman hadir dari sisi. 	 سجنق كمودين، راج اوڠ مها ڤريتا دريا مراساكن اد انچمن حاضير دري سيسي.
Dia terus menghayun ankus ke kiri. 	 دي تروس مڠهايون انكوس ككيري.
Hayunan senjatanya terhenti. 	 هايونن سنجاتڽ ترهنتي.
Seorang perempuan berpakaian serba gelap sedang menahan ankus itu dengan sebilah parang. 	 سأورڠ ڤرمڤوان برڤاكاين  سربا ڬلڤ سدڠ مناهن انكوس ايت دڠن سبيله ڤارڠ.
Kelewang? Mata Raja Ong Maha Perita Deria membulat. 	 ڤارڠ كليواڠ؟ مات راج اوڠ مها ڤريتا دريا ممبولت.
Ini senjata khusus bagi Sekebun Serendah!  Dan aku pewaris mereka! Cendana menzahirkan wajah dengan menarik kain yang melitupinya. 	 اين سنجات خصوص باڬي سكبون سرنده!  دان اكو ڤواريث مريک! چندانا منظاهيركن واجه دڠن مناريق كاءين يڠ مليتوڤيڽ.
Dia melibas kelewang itu ke wajah Raja Ong Maha Perita Deria. 	 دي مليبس كليواڠ ايت كواجه راج اوڠ مها ڤريتا دريا.
Pada sedetik itu, Cendana melihat bibir Raja Ong Maha Perita Deria menggores senyuman sinis. 	 ڤد سدتيق ايت، چندانا مليهت بيبير راج اوڠ مها ڤريتا دريا مڠڬوريس سڽومن سينيس.
Meriam kecil pada tangan kiri pemerintah Segenting Kra itu deras memukul tubuh Cendana. 	 مريام كچيل ڤد تاڠن كيري ڤمرينته سڬنتيڠ كرا ايت درس مموكول توبوه چندانا.
Srikandi itu terundur, kakinya tersadung tangga dan punggungnya menghenyak lantai. 	 سريكندي ايت تراوندور، كاكيڽ ترسادوڠ تڠݢ دان ڤوڠڬوڠڽ مڠهڽق لنتاي.
Aku bukan pahlawan picisan, perempuan jahanam! Ankus dilibas dari atas. 	 اكو بوكن ڤهلاون ڤيچيسن، ڤرمڤوان جهنم! انكوس دليبس دري اتس.
Ketika ini, deruan angin bagaikan menerpa  mereka. 	 كتيک اين، دروان اڠين باڬايكن منرڤا مريک.
Pergerakan Raja Ong Maha Perita Deria terhenti. 	 ڤرڬرقن راج اوڠ مها ڤريتا دريا ترهنتي.
Dia pantas menukar haluan ankusnya untuk mempertahankan diri. 	 دي ڤانتس منوكر هلوان انكوسڽ اونتوق ممڤرتاهنكن ديري.
Senjata itu bertembung dengan sebilah keris. 	 سنجات ايت برتمبوڠ دڠن سبيله كريس.
Nirnama meluru dari bawah, terbang bagai dibawa angin, menolak Raja Ong Maha Perita Deria sehingga pemerintah Segenting Kra itu terpaksa berundur, kaki mendaki setiap anak tangga di belakangnya. 	 نيرنام ملورو دري باوه، تربڠ باڬاي دباوا اڠين، منولق راج اوڠ مها ڤريتا دريا سهيڠݢ ڤمرينته سڬنتيڠ كرا ايت ترڤقسا براوندور، كاكي منداكي ستياڤ انق تڠݢ دبلاكڠڽ.
Pergerakan itu hanya terhenti apabila belakang tubuh Raja Ong Maha Perita Deria menghentam singgahsananya sendiri. 	 ڤرڬرقن ايت هاڽ ترهنتي اڤابيلا بلاكڠ توبوه راج اوڠ مها ڤريتا دريا مڠهنتم سيڠڬهسانڽ سنديري.
Singgahsana itu tercampak ke belakang, patah riuk. 	 سيڠڬهسان ايت ترچمڤق كبلاكڠ، ڤاته ريوق.
Cik Cendana, uruskan tentera-tentera Segenting Kra! Nirnama melaung. 	 چيق چندانا، اوروسكن تنترا٢ سڬنتيڠ كرا! نيرنام ملاءوڠ.
Baik! Cendana terus menyertai pertarungan bersama 50 pahlawan berpakaian serba gelap yang hadir bersama-samanya. 	 باءيق! چندانا تروس مڽرتاي ڤرتاروڠن برسام 50 ڤهلاون برڤاكاين  سربا ڬلڤ يڠ حاضير برساما-سامڽ.
Kalian telah berpakat untuk berbuat onar di sini rupanya. 	 كالين تله برڤاكت اونتوق بربوات اونر دسيني روڤاڽ.
Anak mata Raja Ong Maha Perita Deria menikam tepat anak mata Nirnama. 	 انق مات راج اوڠ مها ڤريتا دريا منيكم تڤت انق مات نيرنام.
Pandangan mereka bertembung tatkala Nirnama berusaha membuatkan kerisnya menekan ankus Raja Segenting Kra itu, sekaligus membuatkan tubuh Raja Ong Maha Perita Deria tidak dapat bergerak akibat tersepit dengan lantai. 	 ڤندڠن مريک برتمبوڠ تتكالا نيرنام براوسها ممبواتكن كريسڽ منكن انكوس راج سڬنتيڠ كرا ايت، سكاليڬوس ممبواتكن توبوه راج اوڠ مها ڤريتا دريا تيدق داڤت برڬرق عاقبة ترسڤيت دڠن لنتاي.
Kehadiran kalian bukan kebetulan. 	 كحاضيرن كالين بوكن كبتولن.
Kalian tahu aku akan pergi membantu Jagat Suci. 	 كالين تاهو اكو اكن ڤرڬي ممبنتو جاڬت سوچي.
Apakah dalam kalangan kalian ada nujum?  Kami Muslim tidak beriman dengan nujum-nujum!  Nirnama mengerah seluruh kudrat untuk memastikan Taming Sari terbenam ke dada Raja Ong Maha Perita Deria. 	 اڤاكه دالم كالڠن كالين اد نجوم؟  كامي مسلم تيدق برإيمان دڠن نجوم٢!  نيرنام مڠره سلوروه قدرة اونتوق ممستيكن تاميڠ ساري تربنم كدادا راج اوڠ مها ڤريتا دريا.
Tetapi ankus yang berada di antara mata keris dan tubuh Raja Segenting Kra itu jelas menjadi penghalang. 	 تتاڤي انكوس يڠ براد دأنتارا مات كريس دان توبوه راج سڬنتيڠ كرا ايت جلس منجادي ڤڠهالڠ.
Raja Ong Maha Perita Deria tertawa kuat. 	 راج اوڠ مها ڤريتا دريا ترتاوا قوات.
Taringnya jelas kelihatan. 	 تاريڠڽ جلس كليهتن.
Sesaat kemudian, dia membawa kepalanya ke hadapan, dan taring itu terbenam ke bahu Nirnama. 	 سساعت كمودين، دي ممباوا كڤالاڽ كهادڤن، دان تاريڠ ايت تربنم كباهو نيرنام.
Mata Nirnama terbelalak, tidak menyangka akan tindakan tersebut. 	 مات نيرنام تربلالق، تيدق مڽاڠك اكن تيندقن ترسبوت.
Namun, dia tidak mudah hilang punca. 	 نامون، دي تيدق موده هيلڠ ڤونچا.
Fikirannya waras melawan arus kesakitan. 	 فيكيرنڽ وارس ملاوان اروس كساكيتن.
Dia tahu sekiranya dia merentap tubuhnya untuk melepaskan diri, bahagian bahu itu akan terkoyak. 	 دي تاهو سكيراڽ دي مرنتڤ توبوهڽ اونتوق ملڤسكن ديري، بهاڬين باهو ايت اكن تركويق.
Kecederaan yang parah akan mengganggu usaha menumbangkan Raja Ong Maha Perita Deria. 	 كچدراءن يڠ ڤاره اكن مڠڬڠڬو اوسها منومبڠكن راج اوڠ مها ڤريتا دريا.
Nirnama menghentakkan lututnya ke celah kaki Raja Segenting Kra itu. 	 نيرنام مڠهنتقكن لوتوتڽ كچله كاكي راج سڬنتيڠ كرا ايت.
Giliran Raja Ong Maha Perita Deria pula untuk membelalakkan mata. 	 ڬيليرن راج اوڠ مها ڤريتا دريا ڤولا اونتوق ممبلالقكن مات.
Mulutnya terbuka, melepaskan taring dari bahu Nirnama. 	 مولوتڽ تربوک، ملڤسكن تاريڠ دري باهو نيرنام.
Belum sempat Nirnama mahu menarik Taming Sari bagi melancarkan serangan seterusnya, lela rentaka telah dihadapkan ke arah pendekar berparut itu. 	 بلوم سمڤت نيرنام ماهو مناريق تاميڠ ساري باڬي ملنچركن سرڠن ستروسڽ، للا رنتاک تله دهادڤكن كأره ڤنديكر برڤاروت ايت.
Satu dentuman kuat kedengaran. 	 ساتو دنتومن قوات كدڠرن.
Perkarangan istana itu senyap sunyi, bagaikan dilanggar garuda. 	 ڤركارڠن ايستان ايت سڽڤ سوڽي، باڬايكن دلڠڬر ڬارودا.
Semua memandang ke arah Raja Ong Maha Perita Deria yang berseorangan. 	 سموا ممندڠ كأره راج اوڠ مها ڤريتا دريا يڠ برسأورڠن.
Adapun Nirnama, terpelanting tinggi ke udara. 	 اداڤون نيرنام، ترڤلنتيڠ تيڠڬي كأودارا.
Di tengah-tengah udara, Nirnama tangkas menepis sebiji bebola hitam ke tepi. 	 دتڠه-تڠه اودارا، نيرنام تڠكس منڤيس سبيجي ببولا هيتم كتڤي.
Bebola itu meletup serta-merta, menyebabkan Nirnama terpelanting ke arah berlawanan dan jatuh semula di halaman istana. 	 ببولا ايت ملتوڤ سرتا-مرتا، مڽببكن نيرنام ترڤلنتيڠ كأره برلاونن دان جاتوه سمولا دهلامن ايستان.
Kuatnya letupan itu mengakibatkan Nirnama terseret beberapa depa di atas tanah dalam keadaan terlentang. 	 قواتڽ لتوڤن ايت مڠعاقبتكن نيرنام ترسيريت ببراڤ دڤا دأتس تانه دالم كأداءن ترلنتڠ.
Sebahagian pakaiannya rabak dan terbakar. 	 سبهاڬين ڤاكاين ڽ رابق دان ترباكر.
Nirnama!  Cendana mahu mendapatkan Nirnama tetapi srikandi itu dihalang beberapa orang tentera Segenting Kra. 	 نيرنام!  چندانا ماهو منداڤتكن نيرنام تتاڤي سريكندي ايت دهالڠ ببراڤ اورڠ تنترا سڬنتيڠ كرا.
Bilangan tentera Segenting Kra yang jauh mengatasi bilangan Cendana dan pahlawan Sekebun Serendah menyebabkan srikandi itu terpaksa memberikan perhatian kepada musuh terlebih dahulu. 	 بيلڠن تنترا سڬنتيڠ كرا يڠ جاءوه مڠاتسي بيلڠن چندانا دان ڤهلاون سكبون سرنده مڽببكن سريكندي ايت ترڤقسا ممبريكن ڤرهاتين كڤد موسوه ترلبيه دهولو.
Raja Ong Maha Perita Deria mencampakkan lela rentaka ke tepi. 	 راج اوڠ مها ڤريتا دريا منچامڤقكن للا رنتاک كتڤي.
Nampaknya, senjata itu boleh melancarkan satu peluru sahaja. 	 نمڤقڽ، سنجات ايت بوليه ملنچركن ساتو ڤلورو سهاج.
Dia bangkit bertongkatkan ankus sambil ketawa terbahak-bahak. 	 دي بڠكيت برتوڠكتكن انكوس سمبيل كتاوا تربهاق-بهاق.
Dia mengabaikan pertempuran antara tenteranya dengan pahlawan yang dipimpin oleh Cendana. 	 دي مڠابايكن ڤرتمڤورن انتارا تنتراڽ دڠن ڤهلاون يڠ دڤيمڤين اوليه چندانا.
Pandangannya hanya tertumpu kepada Nirnama. 	 ڤندڠنڽ هاڽ ترتومڤو كڤد نيرنام.
Darah Nirnama yang meleleh pada bibir dijilatnya licin. 	 داره نيرنام يڠ ملليه ڤد بيبير دجيلتڽ ليچين.
Dia menyeringai bagaikan haiwan buas. 	 دي مڽريڠا باڬايكن حيوان بواس.
Engkau telah melakukan kesilapan besar dengan hadir ke mari. 	 اڠكاو تله ملاكوكن كسيلاڤن بسر دڠن حاضير كماري.
Di luar jangkaan semua, Raja Ong Maha Perita Deria lenyap daripada pandangan. 	 دلوار جڠكاءن سموا، راج اوڠ مها ڤريتا دريا لڽڤ درڤد ڤندڠن.
Sedetik kemudian, dia muncul di hadapan Nirnama yang berusaha untuk bangkit. 	 سدتيق كمودين، دي مونچول دهادڤن نيرنام يڠ براوسها اونتوق بڠكيت.
Kedua-dua belah tangannya menghayun ankus. 	 كدوا-دوا بله تاڠنڽ مڠهايون انكوس.
Mujur Nirnama bertindak pantas. 	 موجور نيرنام برتيندق ڤانتس.
Tangan kiri menangkap batang ankus itu, menghalang bilahnya daripada menyentuh leher Nirnama. 	 تاڠن كيري منڠكڤ باتڠ انكوس ايت، مڠهالڠ بيلهڽ درڤد مڽنتوه ليهير نيرنام.
Walaupun begitu, kekuatan hayunan ankus tersebut dapat dilihat daripada deruan angin yang memukul tubuh Nirnama hingga tanah di belakangnya meretak dan ada yang terumpil. 	 والاوڤون بڬيتو، كقواتن هايونن انكوس ترسبوت داڤت دليهت درڤد دروان اڠين يڠ مموكول توبوه نيرنام هيڠݢ تانه دبلاكڠڽ مرتق دان اد يڠ تراومڤيل.
Sebagai persediaan untuk membantu Jagat Suci, aku telah menghisap darah seratus gadis sunti dalam seminggu ini. 	 سباڬاي ڤرسدياءن اونتوق ممبنتو جاڬت سوچي، اكو تله مڠهيسڤ داره سراتوس ڬاديس سونتي دالم سميڠڬو اين.
Kekuatanku sedang berada pada tahap kemuncak. 	 كقواتنكو سدڠ براد ڤد تاهڤ كمونچق.
Raja Ong Maha Perita Deria melibas tangannya. 	 راج اوڠ مها ڤريتا دريا مليبس تاڠنڽ.
Nirnama melakukan lompatan balik kuang, berjaya menjarakkan diri sekitar dua depa. 	 نيرنام ملاكوكن لومڤتن باليق كواڠ، برجاي منجارقكن ديري سكيتر دوا دڤا.
Terus dia memecut ke hadapan. 	 تروس دي ممچوت كهادڤن.
Segala kesakitan diabaikan. 	 سڬالا كساكيتن دأبايكن.
Bibirnya kekal terkumat-kamit. 	 بيبيرڽ ككل تركومت-كاميت.
Mari!  Raja Ong Maha Perita Deria bersiaga. 	 ماري!  راج اوڠ مها ڤريتا دريا برسياݢ.
Tetapi pada saat akhir, Raja Segenting Kra itu melakukan sesuatu di luar jangkaan. 	 تتاڤي ڤد ساعت اخير، راج سڬنتيڠ كرا ايت ملاكوكن سسواتو دلوار جڠكاءن.
Dia membiarkan sahaja Taming Sari merodok tubuhnya. 	 دي ممبياركن سهاج تاميڠ ساري مرودوق توبوهڽ.
Nirnama datang dengan sepenuh kekuatan. 	 نيرنام داتڠ دڠن سڤنوه كقواتن.
Deruan angin ganas yang menyertainya, menolak tubuh Raja Ong Maha Perita Deria sedepa ke belakang. 	 دروان اڠين ڬانس يڠ مڽرتاءيڽ، منولق توبوه راج اوڠ مها ڤريتا دريا سدڤا كبلاكڠ.
Kedua-dua belah kaki pemerintah Segenting Kra itu terseret di atas tanah, tetapi tubuhnya kekal tegak. 	 كدوا-دوا بله كاكي ڤمرينته سڬنتيڠ كرا ايت ترسيريت دأتس تانه، تتاڤي توبوهڽ ككل تڬق.
Dahi Nirnama diserang kerutan. 	 داهي نيرنام دسراڠ كروتن.
Raja Ong Maha Perita Deria ketawa sekuat-kuatnya. 	 راج اوڠ مها ڤريتا دريا كتاوا سقوات-قواتڽ.
Terus dia memutarkan tubuh sedikit sambil menghayun hulu ankus ke kepala Nirnama. 	 تروس دي مموتركن توبوه سديكيت سمبيل مڠهايون هولو انكوس ككڤالا نيرنام.
Tindakan itu terlalu pantas sehingga menyebabkan Nirnama tersungkur menyembah bumi. 	 تيندقن ايت ترلالو ڤانتس سهيڠݢ مڽببكن نيرنام ترسوڠكور مڽمبه بومي.
Raja Segenting Kra itu pantas menyepak Nirnama, mengakibatkan tubuh pendekar berparut itu terpelanting melanggar tangga berhampiran. 	 راج سڬنتيڠ كرا ايت ڤانتس مڽڤق نيرنام، مڠعاقبتكن توبوه ڤنديكر برڤاروت ايت ترڤلنتيڠ ملڠڬر تڠݢ برهمڤيرن.
Tangga itu pecah dan kawasan sekitarnya retak tika menerima hentaman tubuh Nirnama. 	 تڠݢ ايت ڤچه دان كاوسن سكيترڽ رتق تيكا منريما هنتامن توبوه نيرنام.
Raja Ong Maha Perita Deria ketawa terbahak-bahak. 	 راج اوڠ مها ڤريتا دريا كتاوا تربهاق-بهاق.
Taming Sari tidak dapat menembusi tubuhnya. 	 تاميڠ ساري تيدق داڤت منمبوسي توبوهڽ.
Benarlah sangkaan Nirnama bahawa Raja Ong Maha Perita Deria mempunyai sihir yang tidak kalah dengan Jagat Suci. 	 بنرله سڠکاءن نيرنام بهاوا راج اوڠ مها ڤريتا دريا ممڤوڽاءي سيحير يڠ تيدق كاله دڠن جاڬت سوچي.
Nirnama memaksa dirinya untuk kembali bangkit walau nyeri dan ngilu galak mencucuk-cucuk tubuh. 	 نيرنام ممقسا ديريڽ اونتوق كمبالي بڠكيت والاو ڽري دان ڠيلو ڬالق منچوچوق-چوچوق توبوه.
Bibirnya kekal terkumat-kamit. 	 بيبيرڽ ككل تركومت-كاميت.
Engkau masih tidak berputus asa? Tawa Raja Ong Maha Perita Deria masih bersisa. 	 اڠكاو ماسيه تيدق برڤوتوس اسا؟ تاو راج اوڠ مها ڤريتا دريا ماسيه برسيسا.
Engkau sepatutnya melarikan diri. 	 اڠكاو سڤاتوتڽ ملاريكن ديري.
Segala sihir kepunyaan Jagat Suci hakikatnya datang daripadaku. 	 سڬالا سيحير كڤوڽاءن جاڬت سوچي حقيقتڽ داتڠ درڤدكو.
Jin-jin yang membantunya merupakan jin-jin yang telah punya hubungan denganku! Raja Segenting Kra itu menepuk dadanya. 	 جين٢ يڠ ممبنتوڽ مروڤاكن جين٢ يڠ تله ڤوڽا هوبوڠن دڠنكو! راج سڬنتيڠ كرا ايت منڤوق داداڽ.
Mata Nirnama membulat. 	 مات نيرنام ممبولت.
Ya. 	 يا.
Tetapi engkau takkan hidup untuk berkongsi maklumat ini. 	 تتاڤي اڠكاو تقكن هيدوڤ اونتوق بركوڠسي معلومت اين.
Raja Ong Maha Perita Deria mengacukan ankus ke arah Nirnama. 	 راج اوڠ مها ڤريتا دريا مڠاچوكن انكوس كأره نيرنام.
Engkau akan mampus hari ini!  Raja Segenting Kra itu sekali lagi lesap begitu sahaja!   Perjalanan kita dengan tentera seramai ini pasti sudah sampai ke perhatian Jagat Suci. 	 اڠكاو اكن ممڤوس هاري اين!  راج سڬنتيڠ كرا ايت سكالي لاڬي لساڤ بڬيتو سهاج!   ڤرجالنن كيت دڠن تنترا سراماي اين ڤستي سوده سمڤاي كڤرهاتين جاڬت سوچي.
Kasturi memandang Alauddin. 	 كستوري ممندڠ علاءالدين.
Sultan itu mengangguk. 	 سلطان ايت مڠڠڬوق.
Dia menunggang seekor kuda berwarna hitam, besar dan gagah. 	 دي منوڠڬڠ سايكور كودا برورنا هيتم، بسر دان ڬاڬه.
Dia sendiri berzirah megah, selayaknya sebagai pemimpin bagi bala tentera sebesar ini. 	 دي سنديري برزيراه مڬه، سلايقڽ  سباڬاي ڤميمڤين باڬي بالا تنترا سبسر اين.
Apa pandanganmu, Mamanda Bendahara Kerajaan Serawa? Alauddin menalakan pandangan ke sebelah kanan. 	 اڤ ڤندڠنمو، ممندا بنداهارا كراجاءن سراوا؟ علاءالدين منالاكن ڤندڠن كسبله كانن.
Jenin sedang menunggang kuda di sisinya. 	 جنين سدڠ منوڠڬڠ كودا دسيسيڽ.
Kerisauan Laksamana Kasturi itu ada benarnya, tuanku. 	 كريساوان لقسامان كستوري ايت اد بنرڽ، توانكو.
Atas sebab itu patik mencadangkan kita bergerak awal ke Indera Kayangan. 	 اتس سبب ايت ڤاتيق منچادڠكن كيت برڬرق اول كإيندرا كايڠن.
Tidak memberikan mereka peluang untuk benar-benar bersedia. 	 تيدق ممبريكن مريک ڤلواڠ اونتوق بنر٢ برسديا.
Jenin mengangkat sembah hormat. 	 جنين مڠڠكت سمبه حرمت.
Ya, mereka belum sempat merawat luka dan letih daripada pertempuran sebelum ini. 	 يا، مريک بلوم سمڤت مراوات لوک دان لتيه درڤد ڤرتمڤورن سبلوم اين.
Tambah pula, mereka perlu bergerak jauh untuk kembali ke tanah sendiri. 	 تمبه ڤولا، مريک ڤرلو برڬرق جاءوه اونتوق كمبالي كتانه سنديري.
Engkau nyata telah membuat pertimbangan yang baik, mamanda bendahara. 	 اڠكاو ڽات تله ممبوات ڤرتيمبڠن يڠ باءيق، ممندا بنداهارا.
Hasil perbincangan kita bersama. 	 حاصيل ڤربينچڠن كيت برسام.
Tanpa buah fikir daripada Tun Nirmala, Laksamana Kasturi dan Nadim, aku juga tidak berapa pasti dan berani dengan perancangan ini. 	 تنڤا بواه فيكير درڤد تون نيرمالا، لقسامان كستوري دان نديم، اكو جوݢ تيدق براڤ ڤستي دان براني دڠن ڤرانچڠن اين.
Jenin menghantar senyuman kepada Kasturi. 	 جنين مڠهنتر سڽومن كڤد كستوري.
Laksamana Semutar Putih itu mengangguk. 	 لقسامان سموتر ڤوتيه ايت مڠڠڬوق.
Di sisi Alauddin, hanya mereka berdua daripada kepimpinan. 	 دسيسي علاءالدين، هاڽ مريک بردوا درڤد كڤيمڤينن.
Mereka bertiga berada di tengah-tengah rombongan tentera gabungan Semutar Putih dan Kerajaan Serawa. 	 مريک برتيݢ براد دتڠه-تڠه رومبوڠن تنترا ڬابوڠن سموتر ڤوتيه دان كراجاءن سراوا.
Jebat di hadapan, memimpin rombongan ini bersama panglima-panglima Kerajaan Serawa. 	 جبت دهادڤن، مميمڤين رومبوڠن اين برسام ڤڠليما٢ كراجاءن سراوا.
Walaupun sebahagian tentera Semutar Putih menemui ajal di medan peperangan sebelum ini, bilangan tentera gabungan Semutar Putih dan Kerajaan Serawa masih banyak. 	 والاوڤون سبهاڬين تنترا سموتر ڤوتيه منموءي اجل دميدن ڤڤرڠن سبلوم اين، بيلڠن تنترا ڬابوڠن سموتر ڤوتيه دان كراجاءن سراوا ماسيه باڽق.
Sebilangan besar tentera baharu telah menyertai mereka. 	 سبيلڠن بسر تنترا بهارو تله مڽرتاءي مريک.
Tentera baharu itu merupakan lelaki-lelaki daripada kalangan rakyat jelata yang menawarkan diri apabila dimaklumkan bahawa Alauddin akan memimpin bala tentera ke Indera Kayangan. 	 تنترا بهارو ايت مروڤاكن للاكي٢ درڤد كالڠن رعيت جلاتا يڠ مناوركن ديري اڤابيلا دمعلومکن بهاوا علاءالدين اكن مميمڤين بالا تنترا كإيندرا كايڠن.
Ini merupakan kali pertama semenjak sekian lama, Sultan Semutar Putih memimpin bala tentera untuk menghadapi musuh. 	 اين مروڤاكن كالي ڤرتام سمنجق سكين لاما، سلطان سموتر ڤوتيه مميمڤين بالا تنترا اونتوق مڠهادڤي موسوه.
Perkara itu telah membuatkan rakyat jelata kagum dan mahu turut sama membantu. 	 ڤركارا ايت تله ممبواتكن رعيت جلاتا كاڬوم دان ماهو توروت سام ممبنتو.
Kaum perempuan pula rela hati bergotong-royong membuat persiapan bagi memudahkan urusan kaum lelaki menyertai peperangan. 	 قوم ڤرمڤوان ڤولا ريلا هاتي برڬوتوڠ-رويوڠ ممبوات ڤرسياڤن باڬي ممودهكن اوروسن قوم للاكي مڽرتاءي ڤڤرڠن.
Pakaian perang, senjata, bekalan barangan seperti makanan dan ubat-ubatan, dipersiapkan hasil kerjasama semua, menjadikan urusan kali ini lancar dan pantas. 	 ڤاكاين  ڤرڠ، سنجات، بكلن بارڠن سڤرتي ماكنن دان اوبت-اوبتن، دڤرسياڤكن حاصيل كرجاسام سموا، منجاديكن اوروسن كالي اين لنچر دان ڤانتس.
Dalam masa sebentar, gabungan tentera Semutar Putih dan Kerajaan Serawa mencecah angka 50,000 kekuatan, bersama persiapan lengkap. 	 دالم ماس سبنتر، ڬابوڠن تنترا سموتر ڤوتيه دان كراجاءن سراوا منچچه اڠک 50,000 كقواتن، برسام ڤرسياڤن لڠكڤ.
Ini membolehkan mereka memulakan perjalanan dengan amat cepat, walhal peperangan di sempadan Kerajaan Semutar Putih baru berakhir. 	 اين ممبوليهكن مريک ممولاكن ڤرجالنن دڠن امت چڤت، ولحال ڤڤرڠن دسمڤادن كراجاءن سموتر ڤوتيه بارو برأخير.
Jelas, turunnya Sultan Mahmud dari takhta kerajaan dan digantikan oleh kakandanya Sultan Alauddin, merupakan hari gembira bagi sekalian rakyat jelata. 	 جلس، تورونڽ سلطان محمود دري تختا كراجاءن دان دڬنتيكن اوليه ككنداڽ سلطان علاءالدين، مروڤاكن هاري ڬمبيرا باڬي سكالين رعيت جلاتا.
Sokongan ditunjukkan bukan sahaja dengan kehadiran yang melimpah ruah pada hari pertabalan, tetapi juga dengan pengorbanan ramai bagi memastikan Semutar Putih berjaya dalam pertembungannya dengan Indera Kayangan. 	 سوكوڠن دتونجوقكن بوكن سهاج دڠن كحاضيرن يڠ مليمڤه رواه ڤد هاري ڤرطبلن، تتاڤي جوݢ دڠن ڤڠوربانن راماي باڬي ممستيكن سموتر ڤوتيه برجاي دالم ڤرتمبوڠنڽ دڠن ايندرا كايڠن.
Sudah terlalu lama kita hidup dalam keadaan perlu berhadapan dengan ancaman Jagat Suci. 	 سوده ترلالو لاما كيت هيدوڤ دالم كأداءن ڤرلو برهادڤن دڠن انچمن جاڬت سوچي.
Saban tahun tanah jajahan Semutar Putih semakin mengecil. 	 سابن تاهون تانه ججاهن سموتر ڤوتيه سماكين مڠچيل.
Belum kita tambah dengan masalah perbuatan khurafat dan syirik, bercambah dan tersebar hasil kekaguman ramai kepada kesaktian yang dipamerkan oleh Jagat Suci. 	 بلوم كيت تمبه دڠن مسئله ڤربواتن خرافت دان شيريک، برچمبه دان ترسبار حاصيل ككاڬومن راماي كڤد كسقتين يڠ دڤاميركن اوليه جاڬت سوچي.
Kasturi bersuara. 	 كستوري برسوارا.
Siapa sangka, tuanku, hari ini kita pula yang akan menyerang Indera Kayangan. 	 سياڤا سڠک، توانكو، هاري اين كيت ڤولا يڠ اكن مڽرڠ ايندرا كايڠن.
Perubahan secara menyeluruh akan memakan masa. 	 ڤراوبهن سچارا مڽلوروه اكن مماكن ماس.
Tetapi Jagat Suci bagaikan akar rosak yang perlu dicabut terlebih dahulu sebelum kita berusaha menanam benih baru untuk pokok baru berbuah sihat. 	 تتاڤي جاڬت سوچي باڬايكن اكر روسق يڠ ڤرلو دچابوت ترلبيه دهولو سبلوم كيت براوسها منانم بنيه بارو اونتوق ڤوكوق بارو بربواه صيحت.
Alauddin membalas. 	 علاءالدين ممبالس.
Kasturi dan Jenin terangguk-angguk. 	 كستوري دان جنين تراڠڬوق-اڠڬوق.
Perjalanan kita dijangka akan memakan masa sekitar lima hari. 	 ڤرجالنن كيت دجڠک اكن مماكن ماس سكيتر ليم هاري.
Tetapi patik menjangka Jagat Suci tidak akan membiarkan kita menghampiri istana dan pusat pemerintahan Indera Kayangan. 	 تتاڤي ڤاتيق منجڠک جاڬت سوچي تيدق اكن ممبياركن كيت مڠهمڤيري ايستان دان ڤوست ڤمرينتهن ايندرا كايڠن.
Dia pasti akan berbuat sesuatu untuk menghalang kita di tengah-tengah perjalanan. 	 دي ڤستي اكن بربوات سسواتو اونتوق مڠهالڠ كيت دتڠه-تڠه ڤرجالنن.
Jenin memandang Alauddin. 	 جنين ممندڠ علاءالدين.
Mamanda Bendahara fikir kita akan diserang hendap?  Atau mereka akan berhadapan dengan kita lebih awal. 	 ممندا بنداهارا فيكير كيت اكن دسراڠ هندڤ؟  اتاو مريک اكن برهادڤن دڠن كيت لبيه اول.
Jagat Suci menjangka dia ada bantuan dari Segenting Kra. 	 جاڬت سوچي منجڠک دي اد بنتوان دري سڬنتيڠ كرا.
Keyakinan itu akan membuatkannya berani bertindak sedemikian, tuanku. 	 كيقينن ايت اكن ممبواتكنڽ براني برتيندق سدميكين، توانكو.
Belum kita campur dengan sihirnya, juga orang-orang kanan Jagat Suci yang juga mengamalkan sihir. 	 بلوم كيت چمڤور دڠن سيحيرڽ، جوݢ اورڠ٢كانن جاڬت سوچي يڠ جوݢ مڠعمالكن سيحير.
Kasturi menambah. 	 كستوري منمبه.
Alauddin terangguk-angguk. 	 علاءالدين تراڠڬوق-اڠڬوق.
Andai demikian, kita perlu siaga sentiasa. 	 انداي دمکين، كيت ڤرلو سياݢ سنتياس.
Kasturi, khabarkan kepada Jebat akan kemungkinan-kemungkinan ini. 	 كستوري، خبركن كڤد جبت اكن كموڠكينن٢ اين.
Mereka di barisan hadapan perlu tahu. 	 مريک دباريسن هادڤن ڤرلو تاهو.
Ampun, tuanku. 	 امڤون، توانكو.
Kasturi segera menggerakkan tunggangannya, meninggalkan sisi Alauddin. 	 كستوري سڬرا مڠڬرقكن توڠڬڠنڽ، منيڠڬلكن سيسي علاءالدين.
Sultan Semutar Putih dan Jenin sekadar menghantar pemergian Kasturi dengan pandangan masing-masing, sehingga laksamana itu hilang daripada pandangan di celah-celah tentera yang ramai. 	 سلطان سموتر ڤوتيه دان جنين سقدر مڠهنتر ڤمرڬيان كستوري دڠن ڤندڠن ماسيڠ٢، سهيڠݢ لقسامان ايت هيلڠ درڤد ڤندڠن دچله-چله تنترا يڠ راماي.
Dengan bilangan tentera yang banyak, perjalanan ke Indera Kayangan dijangka memakan masa sekitar lapan hari. 	 دڠن بيلڠن تنترا يڠ باڽق، ڤرجالنن كإيندرا كايڠن دجڠک مماكن ماس سكيتر لاڤن هاري.
Tambah pula dengan mereka perlu kerap berhenti untuk menunaikan solat dan berehat. 	 تمبه ڤولا دڠن مريک ڤرلو كرڤ برهنتي اونتوق منونايكن صلاة دان بريحت.
Perjalanan terasa lebih jauh dan memakan lebih banyak masa, namun tidak terlalu meletihkan. 	 ڤرجالنن تراس لبيه جاءوه دان مماكن لبيه باڽق ماس، نامون تيدق ترلالو ملتيهكن.
Saban kali rehat, Alauddin akan menjadi imam solat kepada semua, dan kemudian akan menyampaikan sedikit peringatan akan penyucian hati kepada bala tenteranya. 	 سابن كالي ريحت، علاءالدين اكن منجادي امام صلاة كڤد سموا، دان كمودين اكن مڽمڤايكن سديكيت ڤرايڠاتن اكن ڤڽوچين هاتي كڤد بالا تنتراڽ.
Alauddin juga mengingatkan mereka akan adab peperangan. 	 علاءالدين جوݢ مڠيڠتكن مريک اكن ادب ڤڤرڠن.
Dinyatakan bahawa Indera Kayangan kelak akan diberikan pilihan sama ada memeluk Islam, tunduk kepada Semutar Putih dengan membayar fidyah, atau diperangi. 	 دڽاتاكن بهاوا ايندرا كايڠن كلق اكن دبريكن ڤيليهن سام اد مملوق إسلام، توندوق كڤد سموتر ڤوتيه دڠن ممباءير فديه، اتاو دڤرڠي.
Kemudian, tentera gabungan Semutar Putih dan Kerajaan Serawa dilarang untuk memotong rumput atau pokok tanpa keperluan. 	 كمودين، تنترا ڬابوڠن سموتر ڤوتيه دان كراجاءن سراوا دلارڠ اونتوق مموتوڠ رومڤوت اتاو ڤوكوق تنڤا كڤرلوان.
Juga dilarang untuk merobohkan bangunan tanpa sebab yang munasabah. 	 جوݢدلارڠ اونتوق مروبوهكن باڠونن تنڤا سبب يڠ مناسبه.
Kaum perempuan, anak-anak kecil dan orang-orang tua yang tidak mengangkat senjata tidak dibenarkan diganggu. 	 قوم ڤرمڤوان، انق٢ كچيل دان اورڠ٢ توا يڠ تيدق مڠڠكت سنجات تيدق دبنركن دڬڠڬو.
Rumah-rumah ibadat serta penghuninya dilarang untuk diperapa-apakan. 	 رومه٢ عبادت سرتا ڤڠهونيڽ دلارڠ اونتوق دڤراڤا-اڤكن.
Bagi tentera Semutar Putih, hal ini merupakan perkara biasa yang telah diamalkan oleh Tun Nirmala. 	 باڬي تنترا سموتر ڤوتيه، حال اين مروڤاكن ڤركارا بياسا يڠ تله دعمالكن اوليه تون نيرمالا.
Tetapi apabila Sultan sendiri yang menyampaikannya, nyata ini merupakan pengalaman baharu buat mereka, apatah lagi untuk tentera Kerajaan Serawa. 	 تتاڤي اڤابيلا سلطان سنديري يڠ مڽمڤأيكنڽ، ڽات اين مروڤاكن ڤڠالمن بهارو بوات مريک، اڤاته لاڬي اونتوق تنترا كراجاءن سراوا.
Tuanku, semakin lama patik bersama kalian, semakin terbuka mata dan jiwaku terhadap keindahan Islam. 	 توانكو، سماكين لاما ڤاتيق برسام كالين، سماكين تربوک مات دان جيواكو ترهادڤ كإيندهن إسلام.
Nirnama hanya sempat mengajarkan kami perkara-perkara asas. 	 نيرنام هاڽ سمڤت مڠاجركن كامي ڤركارا٢ اساس.
Tetapi nyata Islam itu lebih luas lagi. 	 تتاڤي ڽات إسلام ايت لبيه لواس لاڬي.
Alauddin tersenyum. 	 علاءالدين ترسڽوم.
Aku sendiri baru terbuka mata akan keluasan Islam. 	 اكو سنديري بارو تربوک مات اكن كلواسن إسلام.
Selama ini, aku hanya tertumpu kepada ibadah dan impian untuk menjadi insan suci yang tinggi maqamnya di sisi Ilahi. 	 سلاما اين، اكو هاڽ ترتومڤو كڤد عباده دان ايمڤين اونتوق منجادي انسان سوچي يڠ تيڠڬي مقامڽ دسيسي الهي.
Tetapi Nirnama membuka mataku. 	 تتاڤي نيرنام ممبوک ماتكو.
Islam bukan diturunkan untuk penganutnya terpenjara di dalam rumah ibadah, tikar sejadah atau gua. 	 إسلام بوكن دتورونكن اونتوق ڤڠانوتڽ ترڤنجارا ددالم رومه عباده، تيكار سجاده اتاو ڬوا.
Jika tuanku tidak keberatan, boleh diterangkan lagi akan hakikat tersebut? Islam diturunkan untuk. 	 جک توانكو تيدق كبرتن، بوليه دترڠكن لاڬي اكن حقيقة ترسبوت؟ إسلام دتورونكن اونتوق.
Membebaskan manusia daripada perhambaan sesama manusia, kepada perhambaan hanya kepada Tuhan Pencipta Manusia. 	 ممبيبسكن ماءنسي درڤد ڤرهمباءن سسام ماءنسي، كڤد ڤرهمباءن هاڽ كڤد توهان ڤنچيڤتا ماءنسي.
Daripada kesempitan dunia kepada keluasan akhirat. 	 درڤد كسمڤيتن دنيا كڤد كلواسن اخيرة.
Daripada kezaliman kepada keadilan Islam. 	 درڤد كظاليمن كڤد كعاديلن إسلام.
Itu semua hanya boleh dicapai apabila Muslim membawa Islam ke segenap kehidupannya. 	 ايت سموا هاڽ بوليه دچاڤاي اڤابيلا مسلم ممباوا إسلام كسڬنڤ كهيدوڤنڽ.
Memenuhi tanggungjawab sebagai khalifah. 	 ممنوهي تڠݢوڠجواب سباڬاي خليفه.
Bukan hanya Islam pada satu sudut. 	 بوكن هاڽ إسلام ڤد ساتو سودوت.
Menarik, tuanku. 	 مناريق، توانكو.
Sekarang, pandangan patik semakin terbuka. 	 سكارڠ، ڤندڠن ڤاتيق سماكين تربوک.
Sememangnya apabila patik menjadi orang istana, dalam hati ada rasa serba salah. 	 سميمڠڽ اڤابيلا ڤاتيق منجادي اورڠ ايستان، دالم هاتي اد راس سربا ساله.
Kerana patik sangka, patik telah berdiri di atas tahap yang bercanggah dengan agama. 	 كران ڤاتيق سڠک، ڤاتيق تله برديري دأتس تاهڤ يڠ برچڠڬه دڠن اڬام.
Kerana mengenali Nirnama, hemat patik Islam itu sentiasa sederhana, tidak terlalu mengambil dunia. 	 كران مڠنالي نيرنام، هيمت ڤاتيق إسلام ايت سنتياس سدرهان، تيدق ترلالو مڠمبيل دنيا.
Nirnama adalah pengembara. 	 نيرنام اداله ڤڠمبارا.
Dia memilih kehidupan itu. 	 دي مميليه كهيدوڤن ايت.
Kita ini, mamanda bendahara, dikurniakan tanggungjawab. 	 كيت اين، ممندا بنداهارا، دكورنياكن تڠݢوڠجواب.
Aku sebagai Sultan. 	 اكو سباڬاي سلطان.
Engkau sebagai Bendahara Kerajaan Serawa. 	 اڠكاو سباڬاي بنداهارا كراجاءن سراوا.
Maka, kita tidak boleh lari daripada tanggungjawab ini kerana Islam memerlukan kita melaksanakan tanggungjawab ini sebaik mungkin. 	 مک، كيت تيدق بوليه لاري درڤد تڠݢوڠجواب اين كران إسلام ممرلوكن كيت ملقساناكن تڠݢوڠجواب اين سبايق موڠكين.
Aku sudah mendengar perkhabaran Kerajaan Serawa. 	 اكو سوده مندڠر ڤرخبرن كراجاءن سراوا.
Boleh engkau bayangkan jika Putera Serapi berada di tempat engkau sekarang?  Akan terus porak-perandalah Kerajaan Serawa, dan rosaklah masyarakat dengan pelbagai anasir buruk, serta jauhlah mereka dari Allah. 	 بوليه اڠكاو بايڠكن جک ڤوترا سراڤي براد د تمڤت اڠكاو سكارڠ؟  اكن تروس ڤورق-ڤرنداله كراجاءن سراوا، دان روسقله مشاركت دڠن ڤلباڬاي عناصير بوروق، سرتا جاءوهله مريک دري الله.
Alauddin mengangguk. 	 علاءالدين مڠڠڬوق.
Demikianlah aku sekiranya aku tidak terbuka hati dan membiarkan adindaku memerintah, atau Jagat Suci kekal berkuasa di Tanah Semenanjung. 	 دمکينله اكو سكيراڽ اكو تيدق تربوک هاتي دان ممبياركن ادينداكو ممرينته، اتاو جاڬت سوچي ككل بركواس د تانه سمننجوڠ.
Kerana itu, dunia bukan untuk kita tolak seluruhnya. 	 كران ايت، دنيا بوكن اونتوق كيت تولق سلوروهڽ.
Tetapi dengan dunia juga, kita berpada-pada. 	 تتاڤي دڠن دنيا جوݢ، كيت برڤد-ڤد.
Jenin melebarkan senyuman. 	 جنين مليبركن سڽومن.
Patik akan sampaikan kefahaman ini kepada Tuanku Puteri Santubong dan Tuanku Puteri Sejinjang apabila kita berjaya memenangi pertempuran kelak. 	 ڤاتيق اكن سمڤايكن كفهمن اين كڤد توانكو ڤوتري سنتوبوڠ دان توانكو ڤوتري سجينجڠ اڤابيلا كيت برجاي ممنڠي ڤرتمڤورن كلق.
Mekar bibir Alauddin dengan garisan manis. 	 مکر بيبير علاءالدين دڠن ڬاريسن مانيس.
Engkau yakin kita akan menang, mamanda bendahara?  Dengan bantuan Allah, tiada yang mustahil, tuanku. 	 اڠكاو يقين كيت اكن منڠ، ممندا بنداهارا؟  دڠن بنتوان الله، تياد يڠ مستحيل، توانكو.
Pandangan Alauddin ditalakan ke hadapan, memandang sekalian tentera yang masih tidak berhenti bergerak. 	 ڤندڠن علاءالدين دتالااكن كهادڤن، ممندڠ سكالين تنترا يڠ ماسيه تيدق برهنتي برڬرق.
Maka kepada-Nya kita bergantung harap!   Ketika dia sudah tua dan melarat, akulah yang datang kepadanya memberikan perubahan! Raja Ong Maha Perita Deria melibas ankusnya. 	 مک كڤدڽ كيت برڬنتوڠ هارڤ!   كتيک دي سوده توا دان ملارت، اكوله يڠ داتڠ كڤدڽ ممبريكن ڤراوبهن! راج اوڠ مها ڤريتا دريا مليبس انكوسڽ.
Mulut masih bercerita perihal hubungannya dengan Jagat Suci. 	 مولوت ماسيه برچريتا ڤريحال هوبوڠنڽ دڠن جاڬت سوچي.
Nirnama mengelak bagaikan angin. 	 نيرنام مڠيلق باڬايكن اڠين.
Setiap libasan tidak mengenai tubuhnya walaupun Raja Ong Maha Perita Deria meningkatkan kepantasan. 	 ستياڤ ليبسن تيدق مڠناءي توبوهڽ والاوڤون راج اوڠ مها ڤريتا دريا منيڠكتكن كڤانتسن.
Libasan-libasan itu sering tersasar seinci dari tubuh Nirnama. 	 ليبسن٢ ايت سريڠ ترساسر سإينچي دري توبوه نيرنام.
Pun begitu, kawasan tangga di sekitar Nirnama menerima tempiasnya, habis roboh dan hancur. 	 ڤون بڬيتو، كاوسن تڠݢ دسكيتر نيرنام منريما تمڤياسڽ، هابيس روبوه دان هنچور.
Aku sentiasa risau dengan perkembangan Tanah Semenanjung. 	 اكو سنتياس ريساو دڠن ڤركمبڠن تانه سمننجوڠ.
Aku mahu menguasai seluruh Siam tetapi tidak mahu diserang dari belakang oleh Tanah Semenanjung. 	 اكو ماهو مڠواساءي سلوروه سيام تتاڤي تيدق ماهو دسراڠ دري بلاكڠ اوليه تانه سمننجوڠ.
Kerana itu, apabila aku melihat Jagat Suci punya nafsu tersendiri terhadap kuasa, aku sambar peluang dengan membina hubungan dengannya. 	 كران ايت، اڤابيلا اكو مليهت جاڬت سوچي ڤوڽا نفسو ترسنديري ترهادڤ كواس، اكو سمبر ڤلواڠ دڠن ممبينا هوبوڠن دڠنڽ.
Raja Ong Maha Perita Deria melancarkan sepakan. 	 راج اوڠ مها ڤريتا دريا ملنچركن سيڤقن.
Kali ini, Nirnama tidak bertahan, mengelak dengan sendengan. 	 كالي اين، نيرنام تيدق برتاهن، مڠيلق دڠن سينديڠان.
Kaki Raja Segenting Kra itu kemudian ditangkapnya, sebelum tubuh Raja Ong Maha Perita Deria dilempar, mencipta jarak antara mereka. 	 كاكي راج سڬنتيڠ كرا ايت كمودين دتڠكڤڽ، سبلوم توبوه راج اوڠ مها ڤريتا دريا دليمڤر، منچيڤتا جارق انتارا مريک.
Engkau seperti berbeza berbanding awal pertarungan kita. 	 اڠكاو سڤرتي بربيذا بربنديڠ اول ڤرتاروڠن كيت.
Nirnama menghela nafas panjang sambil bersiaga. 	 نيرنام مڠهيلا نفس ڤنجڠ سمبيل برسياݢ.
Taming Sari kejap pada tangan kanan. 	 تاميڠ ساري كجاڤ ڤد تاڠن كانن.
Bibir terus terkumat-kamit. 	 بيبير تروس تركومت-كاميت.
Kata-kata Raja Ong Maha Perita Deria tidak dicelah dengan bicara. 	 كات٢ راج اوڠ مها ڤريتا دريا تيدق دچله دڠن بيچارا.
Tetapi engkau tetap tidak akan dapat menewaskan aku!  Raja Ong Maha Perita Deria memecut. 	 تتاڤي اڠكاو تتڤ تيدق اكن داڤت منيواسكن اكو!  راج اوڠ مها ڤريتا دريا ممچوت.
Tanpa diduga, dilihatnya Nirnama memejamkan mata. 	 تنڤا ددوݢ، دليهتڽ نيرنام ممجمکن مات.
Dia sedikit terkejut tetapi tidak menghentikan pergerakannya. 	 دي سديكيت تركجوت تتاڤي تيدق مڠهنتيكن ڤرڬرقنڽ.
Engkau sudah berputus asa? Ankus itu terus dilibas. 	 اڠكاو سوده برڤوتوس اسا؟ انكوس ايت تروس دليبس.
Nirnama seperti tadi, berjaya mengelak. 	 نيرنام سڤرتي تادي، برجاي مڠيلق.
Tetapi kali ini dia tidak sekadar mengelak. 	 تتاڤي كالي اين دي تيدق سقدر مڠيلق.
Kakinya dibuka untuk melangkah ke hadapan. 	 كاكيڽ دبوک اونتوق ملڠكه كهادڤن.
Taming Sari meluncur ke bawah rusuk Raja Segenting Kra itu. 	 تاميڠ ساري ملونچور كباوه روسوق راج سڬنتيڠ كرا ايت.
Secepat kilat tubuh Raja Ong Maha Perita Deria berputar, sebelum dia berdesup hilang. 	 سچڤت كيلت توبوه راج اوڠ مها ڤريتا دريا برڤوتر، سبلوم دي بردسوڤ هيلڠ.
Nirnama tidak menghentikan pergerakannya. 	 نيرنام تيدق مڠهنتيكن ڤرڬرقنڽ.
Taming Sari terus bergerak, tubuh berputar membawa senjata itu ke sisi. 	 تاميڠ ساري تروس برڬرق، توبوه برڤوتر ممباوا سنجات ايت كسيسي.
Pergerakan tangannya kemudian terhenti. 	 ڤرڬرقن تاڠنڽ كمودين ترهنتي.
Raja Ong Maha Perita Deria muncul di atas Nirnama sambil melibas ankus. 	 راج اوڠ مها ڤريتا دريا مونچول دأتس نيرنام سمبيل مليبس انكوس.
Celaka!  Sebelah tangan Nirnama terus menegak, menyepit bilah ankus tersebut dengan dua jari. 	 چلاک!  سبله تاڠن نيرنام تروس منڬق، مڽڤيت بيله انكوس ترسبوت دڠن دوا جاري.
Kemudian, dia membengkokkan tubuh, membanting Raja Ong Maha Perita Deria ke tanah. 	 كمودين، دي ممبيڠكوقكن توبوه، ممبنتيڠ راج اوڠ مها ڤريتا دريا كتانه.
Raja Segenting Kra itu jatuh, terus berguling dan bangkit. 	 راج سڬنتيڠ كرا ايت جاتوه، تروس برڬوليڠ دان بڠكيت.
Riak wajahnya mempamerkan gaya terpinga-pinga. 	 رياق واجهڽ ممڤاميركن ڬاي ترڤيڠا-ڤيڠا.
Bau hangit kuat menusuk rongga. 	 باءو هاڠيت قوات منوسوق روڠݢ.
Sebahagian tentera Segenting Kra dan pahlawan pimpinan Cendana turut terhenti daripada bertarung, akibat diserang bau yang tidak enak tersebut. 	 سبهاڬين تنترا سڬنتيڠ كرا دان ڤهلاون ڤيمڤينن چندانا توروت ترهنتي درڤد برتاروڠ، عاقبة دسراڠ باءو يڠ تيدق اينق ترسبوت.
Bagaimana. 	 باڬايمان.
Mereka hanyalah makhluk. 	 مريک هاڽله مخلوق.
Nirnama memotong. 	 نيرنام مموتوڠ.
Pun begitu, bukan mudah untuk menjejak mereka memandangkan mereka di alam yang tersembunyi. 	 ڤون بڬيتو، بوكن موده اونتوق منججق مريک ممندڠكن مريک دعالم يڠ ترسمبوڽي.
Walaupun tersembunyi, kita berkongsi ruang yang sama. 	 والاوڤون ترسمبوڽي، كيت بركوڠسي رواڠ يڠ سام.
Mereka membantu engkau, maka mereka berada di sini. 	 مريک ممبنتو اڠكاو، مک مريک براد دسيني.
Aku cuma perlu lebih tepat menjangka di mana mereka. 	 اكو چوما ڤرلو لبيه تڤت منجڠک دمان مريک.
Sesuatu yang baru sahaja aku mahiri. 	 سسواتو يڠ بارو سهاج اكو ماهيري.
Mustahil!  Tiada yang mustahil dengan izin Allah. 	 مستحيل!  تياد يڠ مستحيل دڠن ايذين الله.
Sekarang, engkau tidak lagi kebal, Raja Ong Maha Perita Deria! Tajam mata Nirnama memaku wajah Raja Segenting Kra. 	 سكارڠ، اڠكاو تيدق لاڬي كبل، راج اوڠ مها ڤريتا دريا! تاجم مات نيرنام مماكو واجه راج سڬنتيڠ كرا.
Bersama-samaku beberapa ekor jin. 	 برساما-سامکو ببراڤ ايكور جين.
Dengan menumbangkan seekor, engkau belum menumbangkan aku!  Benar. 	 دڠن منومبڠكن سإيكور، اڠكاو بلوم منومبڠكن اكو!  بنر.
Sebab itu aku berusaha memastikan terlebih dahulu jin yang mana memberikan kekebalan kepadamu. 	 سبب ايت اكو براوسها ممستيكن ترلبيه دهولو جين يڠ مان ممبريكن ككبالن كڤدمو.
Dia yang telah aku jadikan sasaran terlebih dahulu. 	 دي يڠ تله اكو جاديكن ساسرن ترلبيه دهولو.
Raja Ong Maha Perita Deria terlopong. 	 راج اوڠ مها ڤريتا دريا ترلوڤوڠ.
Dia menyangka bahawa Nirnama telah diperkotak-katikkan, memandangkan semenjak awal, Nirnama tidak benar-benar mempamerkan sebarang cabaran kepadanya. 	 دي مڽڠک بهاوا نيرنام تله دڤركوتق-كتيقكن، ممندڠكن سمنجق اول، نيرنام تيدق بنر٢ ممڤاميركن سبارڠ چابرن كڤدڽ.
Siapa menyangka, Nirnama sebenarnya sedang berusaha merobohkan pertahanan Raja Ong Maha Perita Deria yang terampuh, yakni kekebalan daripada jin yang bekerjasama dengannya. 	 سياڤا مڽاڠكا، نيرنام سبنرڽ سدڠ براوسها مروبوهكن ڤرتاهنن راج اوڠ مها ڤريتا دريا يڠ ترامڤوه، يعني ككبالن درڤد جين يڠ بكرجاسام دڠنڽ.
Aku tidak sehebat guruku memandangkan aku sudah terbiasa melihat dengan mata zahir. 	 اكو تيدق سهيبت ڬوروكو ممندڠكن اكو سوده تربياسا مليهت دڠن مات ظاهير.
Aku memerlukan lebih masa berbanding guruku. 	 اكو ممرلوكن لبيه ماس بربنديڠ ڬوروكو.
Menjejak jin bukanlah urusan yang mudah. 	 منججق جين بوكنله اوروسن يڠ موده.
Nirnama mengangkat Taming Sari. 	 نيرنام مڠڠكت تاميڠ ساري.
Bau hangit  yang kuat datang daripada bilah keris tersebut. 	 باءو هاڠيت يڠ قوات داتڠ درڤد بيله كريس ترسبوت.
Tanpa kekebalanmu, engkau lebih terdedah kepada kekalahan. 	 تنڤا ككبالنمو، اڠكاو لبيه تردده كڤد ككالهن.
Kelebihan lain yang engkau ada bukanlah kesusahan besar bagiku. 	 كلبيهن لاءين يڠ اڠكاو اد بوكنله كسوسهن بسر باڬيكو.
Engkau berkata bagaikan engkau mampu menewaskan aku!  Dengan izin Allah. 	 اڠكاو بركات باڬايكن اڠكاو ممڤو منوسكن اكو!  دڠن ايذين الله.
Engkau pun dapat merasainya, bukan?  Bagaimana jika aku memilih untuk menyerah kalah?  Nirnama diam. 	 اڠكاو ڤون داڤت مراساءيڽ، بوكن؟  باڬايمان جک اكو مميليه اونتوق مڽراه كاله؟  نيرنام ديام.
Dia menatap mata Raja Ong Maha Perita Deria sedalam-dalamnya. 	 دي مناتڤ مات راج اوڠ مها ڤريتا دريا سدالم-دالمڽ.
Perlahan-lahan, Raja Segenting Kra itu meletakkan ankus ke tepi. 	 ڤرلاهن-لاهن، راج سڬنتيڠ كرا ايت ملتقكن انكوس كتڤي.
Kemudian, tangan didepangkan pada paras pinggang, menandakan dia tidak lagi berniat untuk meneruskan pertarungan. 	 كمودين، تاڠن ددڤڠكن ڤد ڤارس ڤيڠڬڠ، مننداكن دي تيدق لاڬي برنية اونتوق منروسكن ڤرتاروڠن.
Dentingan ankus menyentuh lantai membuatkan para tentera Segenting Kra dan sekumpulan pahlawan yang diketuai Cendana menoleh ke arah tersebut. 	 دنتيڠن انكوس مڽنتوه لنتاي ممبواتكن ڤارا تنترا سڬنتيڠ كرا دان سكومڤولن ڤهلاون يڠ دكتواءي چندانا منوليه كأره ترسبوت.
Pertempuran antara mereka serta-merta terhenti. 	 ڤرتمڤورن انتارا مريک سرتا-مرتا ترهنتي.
Tuanku! Beberapa orang tentera Segenting Kra menjerit. 	 توانكو! ببراڤ اورڠ تنترا سڬنتيڠ كرا منجريت.
Siapa sangka Nirnama benar-benar akan menewaskan Raja Ong Maha Perita Deria!  Allahu akbar!  Nanti! Cendana bingkas memotong sorakan tersebut. 	 سياڤا سڠک نيرنام بنر٢اكن منوسكن راج اوڠ مها ڤريتا دريا!   الله اكبر!  ننتي! چندانا بيڠكس مموتوڠ سوركن ترسبوت.
Perkarangan istana itu kembali sepi. 	 ڤركارڠن ايستان ايت كمبالي سڤي.
Semua pandangan tertumpu kepada Raja Segenting Kra dan Nirnama. 	 سموا ڤندڠن ترتومڤو كڤد راج سڬنتيڠ كرا دان نيرنام.
Perlahan-lahan Raja Ong Maha Perita Deria menghampiri Nirnama, selangkah demi selangkah. 	 ڤرلاهن-لاهن راج اوڠ مها ڤريتا دريا مڠهمڤيري نيرنام، سلاڠكه دمي سلاڠكه.
Dia berhenti sekitar dua depa dari Nirnama. 	 دي برهنتي سكيتر دوا دڤا دري نيرنام.
Bagaimana?  Nirnama masih tidak bersuara. 	 باڬايمان؟  نيرنام ماسيه تيدق برسوارا.
Sekiranya seseorang mengalah dan mula bertindak aman, adalah menjadi pegangannya untuk menerima penyerahan diri. 	 سكيراڽ سساورڠ مڠاله دان مولا برتيندق امان، اداله منجادي ڤڬاڠنڽ اونتوق منريما ڤڽرهن ديري.
Islam melarang membunuh tawanan. 	 إسلام ملارڠ ممبونوه تاونن.
Tetapi sepantas kilat, keadaan yang tenang seketika itu bagai dilanggar satu perasaan dahsyat. 	 تتاڤي سيڤنتس كيلت، كأداءن يڠ تنڠ سكتيک ايت باڬاي دلڠڬر ساتو ڤراساءن دهشت.
Tiba-tiba, tubuh Nirnama terangkat tinggi. 	 تيبا٢، توبوه نيرنام تراڠكت تيڠڬي.
Matanya terbelalak. 	 ماتڽ تربلالق.
Sebelah tangannya bagai mencapai sesuatu. 	 سبله تاڠنڽ باڬاي منچاڤاي سسواتو.
Nirnama! Cendana menerpa ke arah pendekar berparut itu. 	 نيرنام! چندانا منرڤا كأره ڤنديكر برڤاروت ايت.
Pertempuran antara tentera Segenting Kra dan pahlawan Sekebun Serendah serta-merta bersambung. 	 ڤرتمڤورن انتارا تنترا سڬنتيڠ كرا دان ڤهلاون سكبون سرنده سرتا-مرتا برسمبوڠ.
Raja Ong Maha Perita Deria ketawa. 	 راج اوڠ مها ڤريتا دريا كتاوا.
Tangannya ditalakan ke arah Nirnama, seolah-olah dia sedang mencekik lelaki berparut itu. 	 تاڠنڽ دتالااكن كأره نيرنام، سأوله-اوله دي سدڠ منچكيق للاكي برڤاروت ايت.
Cendana melemparkan jarum-jarum dari kejauhan. 	 چندانا مليمڤركن جاروم٢ دري كجاءوهن.
Tetapi Raja Ong Maha Perita Deria menggerakkan sebelah lagi tangannya, membuatkan jarum-jarum itu terhenti di tengah-tengah udara. 	 تتاڤي راج اوڠ مها ڤريتا دريا مڠڬرقكن سبله لاڬي تاڠنڽ، ممبواتكن جاروم٢ ايت ترهنتي دتڠه-تڠه اودارا.
Dia terus galak ketawa. 	 دي تروس ڬالق كتاوا.
Aku menyerah kalah? Hah! Tanpa kekebalan, aku masih yang maha berkuasa! Tangannya mencengkam lebih erat Nirnama yang meronta-ronta. 	 اكو مڽراه كاله؟ هاه! تنڤا ككبالن، اكو ماسيه يڠ مها بركواس! تاڠنڽ منچڠكم لبيه ارت نيرنام يڠ مرونتا-رونتا.
Tangan sebelah lagi menghantar jarum-jarum kembali kepada Cendana. 	 تاڠن سبله لاڬي مڠهنتر جاروم٢ كمبالي كڤد چندانا.
Srikandi itu terpaksa berguling untuk mengelak serangan balas tersebut. 	 سريكندي ايت ترڤقسا برڬوليڠ اونتوق مڠيلق سرڠن بالس ترسبوت.
Jangan ganggu aku! Sebelah tangan Raja Ong Maha Perita Deria diangkat. 	 جاڠن ڬڠڬو اكو! سبله تاڠن راج اوڠ مها ڤريتا دريا دأڠكت.
Sebahagian lantai istana dan tanah di perkarangan istana bagai terkopak, dan melayang ke arah Cendana. 	 سبهاڬين لنتاي ايستان دان تانه دڤركارڠن ايستان باڬاي تركوڤق، دان ملايڠ كأره چندانا.
Kelam-kabut Cendana melibas kelewang sepantas mungkin, agar tidak ditimpa bongkahan tanah dan rekahan lantai. 	 كلم-كابوت چندانا مليبس كليواڠ سيڤنتس موڠكين، اڬر تيدق دتيمڤا بوڠكهن تانه دان ركهن لنتاي.
Pun begitu, beberapa tentera Segenting Kra dan pahlawan Sekebun Serendah menjadi mangsa. 	 ڤون بڬيتو، ببراڤ تنترا سڬنتيڠ كرا دان ڤهلاون سكبون سرنده منجادي مڠسا.
Mati serta-merta dihempap bongkahan tanah. 	 ماتي سرتا-مرتا دهمڤڤ بوڠكهن تانه.
Kalian sewajarnya mampus sahaja di sini. 	 كالين سواجرڽ ممڤوس سهاج دسيني.
Itu jauh lebih baik. 	 ايت جاءوه لبيه باءيق.
Kami telah merancang untuk menjadikan pertempuran di Indera Kayangan sebagai pengakhiran buat mana-mana kuasa yang mahu mencabar usaha kami. 	 كامي تله مرنچڠ اونتوق منجاديكن ڤرتمڤورن دإيندرا كايڠن سباڬاي ڤڠاخيرن بوات مان٢ كواس يڠ ماهو منچابر اوسها كامي.
Mata Raja Ong Maha Perita Deria memandang tajam ke wajah Nirnama. 	 مات راج اوڠ مها ڤريتا دريا ممندڠ تاجم كواجه نيرنام.
Seluruh Nusantara ini akan tunduk mencium kaki kami setelah Kerajaan Semutar Putih dan Kerajaan Serawa dihancurkan. 	 سلوروه نوسنتارا اين اكن توندوق منچيوم كاكي كامي ستله كراجاءن سموتر ڤوتيه دان كراجاءن سراوا دهنچوركن.
Mereka hakikatnya sedang berjalan ke arah kerosakan sendiri. 	 مريک حقيقتڽ سدڠ برجالن كأره كروساكن سنديري.
Kalian fikir Jagat Suci tidak akan membalas kekalahannya di sempadan kalian sebelum ini?  Raja Ong Maha Perita Deria ketawa berdekah-dekah. 	 كالين فيكير جاڬت سوچي تيدق اكن ممبالس ككالهنڽ دسمڤادن كالين سبلوم اين؟  راج اوڠ مها ڤريتا دريا كتاوا بردكه-دكه.
Cendana mengetap geraham. 	 چندانا مڠتڤ ڬراهم.
Jelas, dia tidak akan mampu untuk merapati Raja Ong Maha Perita Deria bagi menyelamatkan Nirnama. 	 جلس، دي تيدق اكن ممڤو اونتوق مراڤتي راج اوڠ مها ڤريتا دريا باڬي مڽلامتكن نيرنام.
Tetapi tidak bermakna dia akan menyerah kepada keadaan. 	 تتاڤي تيدق برمعنا دي اكن مڽراه كڤد كأداءن.
Percubaan seterusnya diusahakan tanpa mengisahkan keselamatan diri. 	 ڤرچوباءن ستروسڽ داوسهاكن تنڤا مڠيسهكن كسلامتن ديري.
Raja Ong Maha Perita Deria sedar akan pergerakan Cendana. 	 راج اوڠ مها ڤريتا دريا سدر اكن ڤرڬرقن چندانا.
Degil! Sebelah tangannya bergegar seraya diangkat, sebahagian besar lantai di hadapannya terbongkah dan naik tinggi. 	 دڬيل! سبله تاڠنڽ برڬڬر سرايا دأڠكت، سبهاڬين بسر لنتاي دهادڤنڽ تربوڠكه دان ناءيق تيڠڬي.
Tangannya itu kemudian dikepal, menjadikan lantai itu pecah sebelum menjadi ketulan-ketulan kecil berbentuk tirus. 	 تاڠنڽ ايت كمودين دكڤل، منجاديكن لنتاي ايت ڤچه سبلوم منجادي كتولن٢ كچيل بربنتوق تيروس.
Semuanya tertala ke arah Cendana. 	 سمواڽ ترتالا كأره چندانا.
Puteri Cahaya Bulan itu tersentak. 	 ڤوتري چهاي بولن ايت ترسنتق.
Nirnama hanya mampu melihat semua itu sedang dirinya sendiri terkapai-kapai dicekik jin. 	 نيرنام هاڽ ممڤو مليهت سموا ايت سدڠ ديريڽ سنديري تركاڤاي-كاڤاي دچكيق جين.
Semakin lama nafasnya semakin pendek. 	 سماكين لاما نفسڽ سماكين ڤينديق.
Sekarang berambus kau mampus! Raja Ong Maha Perita Deria melibas tangannya. 	 سكارڠ برمبوس كاو ممڤوس! راج اوڠ مها ڤريتا دريا مليبس تاڠنڽ.
Semua ketulan berbentuk tirus itu meluru laju ke arah Cendana. 	 سموا كتولن بربنتوق تيروس ايت ملورو لاجو كأره چندانا.
Dia tidak akan sempat untuk mengelak semuanya. 	 دي تيدق اكن سمڤت اونتوق مڠيلق سمواڽ.
Apakah di sini pengakhiran baginya?  Tuan Puteri! Suara Panglima Hamzah kedengaran di saat akhir. 	 اڤاكه دسيني ڤڠاخيرن باڬيڽ؟  توان ڤوتري! سوارا ڤڠليما حمزه كدڠرن دساعت اخير.
Tubuh besar lagi gagah panglima itu muncul di hadapannya, menjadi pelindung. 	 توبوه بسر لاڬي ڬاڬه ڤڠليما ايت مونچول دهادڤنڽ، منجادي ڤليندوڠ.
Panglima Hamzah!  Percikan darah terpelanting ke merata arah. 	 ڤڠليما حمزه!  ڤرچيقن داره ترڤلنتيڠ كمراتا اره.
Sebahagiannya membasahi wajah Cendana. 	 سبهاڬينڽ ممباساهي واجه چندانا.
Tubuh Panglima Hamzah ditusuk bertubi-tubi, juga sebahagian besar lantai dan kawasan di sekeliling mereka berdua. 	 توبوه ڤڠليما حمزه دتوسوق برتوبي-توبي، جوݢ سبهاڬين بسر لنتاي دان كاوسن دسكليليڠ مريک بردوا.
Tetapi Cendana selamat dilindungi tubuh panglima Sekebun Serendah itu. 	 تتاڤي چندانا سلامت دليندوڠي توبوه ڤڠليما سكبون سرنده ايت.
Tatkala hujan serangan itu berhenti, Panglima Hamzah terus tumbang di sisi Cendana. 	 تتكالا هوجن سرڠن ايت برهنتي، ڤڠليما حمزه تروس تومبڠ دسيسي چندانا.
Panglima Hamzah nyawa-nyawa ikan. 	 ڤڠليما حمزه ڽاوا٢ إيكن.
Maafkan aku Tuan Puteri. 	 معافكن اكو توان ڤوتري.
Selama ini aku meragui kepimpinanmu. 	 سلاما اين اكو مراڬوءي كڤيمڤيننمو.
Cendana menggeleng sambil pipi basah dengan juraian air mata. 	 چندانا مڠڬيليڠ سمبيل ڤيڤي باسه دڠن جوراين اءير مات.
Sekarang, bantulah pendekar berparut. 	 سكارڠ، بنتوله ڤنديكر برڤاروت.
Panglima Hamzah menarik nafas amat panjang. 	 ڤڠليما حمزه مناريق نفس امت ڤنجڠ.
Mulutnya kemudian terkumat-kamit perlahan, sebelum mata terpejam dan tubuhnya menjadi kaku. 	 مولوتڽ كمودين تركومت-كاميت ڤرلاهن، سبلوم مات ترڤجام دان توبوهڽ منجادي كاكو.
Mata Cendana membulat besar. 	 مات چندانا ممبولت بسر.
Kemudian pantas berubah tajam memandang ke arah Raja Ong Maha Perita Deria. 	 كمودين ڤانتس براوبه تاجم ممندڠ كأره راج اوڠ مها ڤريتا دريا.
Perjuangan kalian hanyalah perjuangan yang sia-sia! Raja bersiong itu ketawa. 	 ڤرجواڠن كالين هاڽله ڤرجواڠن يڠ سيا٢! راج برسيوڠ ايت كتاوا.
Pandangan Cendana kemudian jatuh kepada lelaki berparut yang sedang meronta-ronta, jelas akibat kekurangan udara. 	 ڤندڠن چندانا كمودين جاتوه كڤد للاكي برڤاروت يڠ سدڠ مرونتا-رونتا، جلس عاقبة ككوراڠن اودارا.
Perjuangan kami bersama Allah Yang Maha Perkasa!  Cendana terus melemparkan kelewang ke arah Nirnama. 	 ڤرجواڠن كامي برسام الله يڠ مها ڤركاس!  چندانا تروس مليمڤركن كليواڠ كأره نيرنام.
Nirnama!  Raja Ong Maha Perita Deria tidak menjangka akan tindakan tersebut. 	 نيرنام!  راج اوڠ مها ڤريتا دريا تيدق منجڠک اكن تيندقن ترسبوت.
Sangkanya, Cendana akan menghantar senjata itu untuk menyerangnya. 	 سڠکڽ، چندانا اكن مڠهنتر سنجات ايت اونتوق مڽرڠڽ.
Parang itu mendarat tepat ke tangan Nirnama, sebelum pendekar berparut itu pantas merejam Raja Ong Maha Perita Deria di hadapannya. 	 ڤارڠ ايت مندارت تڤت كتاڠن نيرنام، سبلوم ڤنديكر برڤاروت ايت ڤانتس مرجم راج اوڠ مها ڤريتا دريا دهادڤنڽ.
Akibat tidak bersedia, dan semua itu berlaku dengan teramat pantas, dada Raja Ong Maha Perita Deria ditembusi kelewang tersebut. 	 عاقبة تيدق برسديا، دان سموا ايت برلاكو دڠن ترامت ڤانتس، دادا راج اوڠ مها ڤريتا دريا دتمبوسي كليواڠ ترسبوت.
Nirnama terus jatuh apabila cekikan pada lehernya menghilang. 	 نيرنام تروس جاتوه اڤابيلا چكيكن ڤد ليهيرڽ مڠهيلڠ.
Nafasnya berombak-ombak, turun dan naik, sedang dia cuba mengawal. 	 نفسڽ برومبق-اومبق، تورون دان ناءيق، سدڠ دي چوبا مڠاول.
Celaka!  Raja Ong Maha Perita Deria terundur beberapa langkah. 	 چلاک!  راج اوڠ مها ڤريتا دريا تراوندور ببراڤ لڠكه.
Mulutnya sudah mengeluarkan darah. 	 مولوتڽ سوده مڠلواركن داره.
Matanya memandang tepat hulu parang di atas dada. 	 ماتڽ ممندڠ تڤت هولو ڤارڠ دأتس دادا.
Semua ini belum berakhir. 	 سموا اين بلوم برأخير.
Ada jin yang akan mampu merawatku!  Kedua-dua belah tangan mencapai hulu kelewang. 	 اد جين يڠ اكن ممڤو مراوتكو!  كدوا-دوا بله تاڠن منچاڤاي هولو كليواڠ.
Dia bersusah payah berusaha untuk mencabut senjata itu. 	 دي برسوسه ڤايه براوسها اونتوق منچابوت سنجات ايت.
Tetapi satu telapak tangan menekan hulu parang tersebut, menghalang usaha Raja Ong Maha Perita Deria. 	 تتاڤي ساتو تلڤق تاڠن منكن هولو ڤارڠ ترسبوت، مڠهالڠ اوسها راج اوڠ مها ڤريتا دريا.
Rasa perit lagi nyeri membuatkan raja bersiong itu menjerit kesakitan. 	 راس ڤريت لاڬي ڽري ممبواتكن راج برسيوڠ ايت منجريت كساكيتن.
Terus Raja Ong Maha Perita Deria mengangkat wajah. 	 تروس راج اوڠ مها ڤريتا دريا مڠڠكت واجه.
Cendana sedang berada di hadapannya. 	 چندانا سدڠ براد دهادڤنڽ.
Engkau membantu Jagat Suci membantai kerabatku. 	 اڠكاو ممبنتو جاڬت سوچي ممبنتاي قرابتكو.
Bapaku terbunuh di dalam peperangan itu. 	 باڤكو تربونوه ددالم ڤڤرڠن ايت.
Panglima Hamzah maut di tanganmu. 	 ڤڠليما حمزه موت دتاڠنمو.
Mata Cendana bagai menikam wajahnya. 	 مات چندانا باڬاي منيكم واجهڽ.
Nanti, nanti! Raja Ong Maha Perita Deria merayu. 	 ننتي، ننتي! راج اوڠ مها ڤريتا دريا مرايو.
Dengan izin Allah, tumbanglah kamu!  Nanti! Cendana memegang erat hulu kelewang dan melibasnya ke atas, membelah separuh tubuh Raja Ong Maha Perita Deria kepada dua. 	 دڠن ايذين الله، تومبڠله كامو!  ننتي!  چندانا ممڬڠ ارت هولو كليواڠ دان مليبسڽ كأتس، ممبله سڤاروه توبوه راج اوڠ مها ڤريتا دريا كڤد دوا.
Raja bersiong itu menjerit sekuat hati, sebelum perlahan-lahan suaranya sirna. 	 راج برسيوڠ ايت منجريت سقوات هاتي، سبلوم ڤرلاهن-لاهن سواراڽ سيرنا.
Tubuh Raja Ong Maha Perita Deria terus jatuh dan terlentang. 	 توبوه راج اوڠ مها ڤريتا دريا تروس جاتوه دان ترلنتڠ.
Darahnya membuak mengalir mencemari lantai, sedang wajahnya dihiasi mata yang terbelalak. 	 دارهڽ ممبواق مڠالير منچماري لنتاي، سدڠ واجهڽ دهياسي مات يڠ تربلالق.
Alhamdulillah. 	 الحمدلله.
Suara serak-serak Nirnama kedengaran, membuatkan Cendana menoleh ke belakang, melihat ke arah pemuda itu. 	 سوارا سراق٢ نيرنام كدڠرن، ممبواتكن چندانا منوليه كبلاكڠ، مليهت كأره ڤمودا ايت.
Pantas dia bergerak ke sisi Nirnama. 	 ڤانتس دي برڬرق كسيسي نيرنام.
Engkau bagaimana?  Nirnama mengangkat sebelah tangan, tanda tidak ada apa-apa yang terlalu parah. 	 اڠكاو باڬايمان؟  نيرنام مڠڠكت سبله تاڠن، تندا تيدق اد اڤ٢ يڠ ترلالو ڤاره.
Dia memang tidak ada niat untuk menyerah kalah. 	 دي ميمڠ تيدق اد نية اونتوق مڽراه كاله.
Kekebalannya hilang. 	 ككبالنڽ هيلڠ.
Jadi, untuk meningkatkan kemungkinan menang, dia bersikap licik, ibarat titian berakuk. 	 جادي، اونتوق منيڠكتكن كموڠكينن منڠ، دي برسيكڤ ليچيق، عبارت تيتيان برأكوق.
Cendana memandang tubuh kaku Raja Ong Maha Perita Deria. 	 چندانا ممندڠ توبوه كاكو راج اوڠ مها ڤريتا دريا.
Nirnama mengangguk. 	 نيرنام مڠڠڬوق.
Kemudian, perlahan-lahan pendekar berparut itu bangkit. 	 كمودين، ڤرلاهن-لاهن ڤنديكر برڤاروت ايت بڠكيت.
Urusan kita di sini telah selesai. 	 اوروسن كيت دسيني تله سلساي.
Tanpa Raja Ong Maha Perita Deria, Segenting Kra hilang kepimpinan. 	 تنڤا راج اوڠ مها ڤريتا دريا، سڬنتيڠ كرا هيلڠ كڤيمڤينن.
Mereka tidak akan membantu Indera Kayangan. 	 مريک تيدق اكن ممبنتو ايندرا كايڠن.
Sekarang, bagaimana, Nirnama?  Kita perlu bergegas pulang. 	 سكارڠ، باڬايمان، نيرنام؟  كيت ڤرلو برڬڬس ڤولڠ.
Berdasarkan pendedahan Raja Ong Maha Perita Deria, aku dapat merasakan yang tentera gabungan Semutar Putih dan Kerajaan Serawa dalam bahaya. 	 برداسركن ڤندداهن راج اوڠ مها ڤريتا دريا، اكو داڤت مراساكن يڠ تنترا ڬابوڠن سموتر ڤوتيه دان كراجاءن سراوا دالم بهاي.
Cendana mengangguk. 	 چندانا مڠڠڬوق.
Dia menoleh ke arah pertempuran antara tentera Segenting Kra dan pahlawan Sekebun Serendah pimpinannya. 	 دي منوليه كأره ڤرتمڤورن انتارا تنترا سڬنتيڠ كرا دان ڤهلاون سكبون سرنده ڤيمڤيننڽ.
Kematian Raja Ong Maha Perita Deria menyebabkan tentera Segenting Kra hilang tumpuan, ibarat anak ayam yang kehilangan ibu. 	 كماتين راج اوڠ مها ڤريتا دريا مڽببكن تنترا سڬنتيڠ كرا هيلڠ تومڤوان، عبارت انق ايم يڠ كهيلڠن ايبو.
Mereka menjatuhkan senjata masing-masing dan melutut. 	 مريک منجاتوهكن سنجات ماسيڠ٢ دان ملوتوت.
Walaupun bilangan mereka jauh lebih besar, pahlawan-pahlawan pimpinan Cendana jauh lebih berkebolehan. 	 والاوڤون بيلڠن مريک جاءوه لبيه بسر، ڤهلاون٢ ڤيمڤينن چندانا جاءوه لبيه بركبوليهن.
Bilangan tentera Segenting Kra berbaki sekitar 100 orang manakala pahlawan Sekebun Serendah tinggal 30 orang. 	 بيلڠن تنترا سڬنتيڠ كرا برباقي  سكيتر 100 اورڠ مانكالا ڤهلاون سكبون سرنده تيڠڬل 30 اورڠ.
Sekiranya pertempuran diteruskan, kemenangan sudah jelas akan berpihak kepada siapa. 	 سكيراڽ ڤرتمڤورن دتروسكن، كمنڠن سوده جلس اكن برڤيهق كڤد سياڤا.
Kita perlu berundur sebelum angkatan tentera Segenting Kra yang lain tiba, Cik Cendana. 	 كيت ڤرلو براوندور سبلوم اڠكتن تنترا سڬنتيڠ كرا يڠ لاءين تيبا، چيق چندانا.
Cendana memandang Nirnama. 	 چندانا ممندڠ نيرنام.
Kemudian matanya lekat sebentar kepada batang tubuh Panglima Hamzah. 	 كمودين ماتڽ ليكت سبنتر كڤد باتڠ توبوه ڤڠليما حمزه.
Ayuh Nirnama. 	 ايوه نيرنام.
Ampun, tuanku. 	 امڤون، توانكو.
Semua tentera sedang berehat. 	 سموا تنترا سدڠ بريحت.
Insya-Allah, kita akan menyambung perjalanan sesudah subuh esok. 	 إن شاء الله، كيت اكن مڽمبوڠ ڤرجالنن سسوده صبح ايسوق.
Jebat mengangkat sembah. 	 جبت مڠڠكت سمبه.
Alauddin mengangguk. 	 علاءالدين مڠڠڬوق.
Ke sini, Jebat. 	 كسيني، جبت.
Apakah engkau sudah makan malam? Makanan kami masih berbaki. 	 اڤاكه اڠكاو سوده ماكن مالم؟ ماكنن كامي ماسيه برباقي.
Dia menepuk ruang kosong pada batang pokok tumbang di sisi. 	 دي منڤوق رواڠ كوسوڠ ڤد باتڠ ڤوكوق تومبڠ دسيسي.
Alauddin sedang duduk-duduk bersama Jenin dan Laksamana Kasturi di hadapan sebuah unggun api. 	 علاءالدين سدڠ دودوق٢ برسام جنين دان لقسامان كستوري دهادڤن سبواه اوڠڬون اڤي.
Di sekeliling unggun api itu, tersedia beberapa hamparan daun pisang, dengan beberapa mangkuk yang diperbuat dari kayu. 	 دسكليليڠ اوڠڬون اڤي ايت، ترسديا ببراڤ همڤرن داون ڤيسڠ، دڠن ببراڤ مڠكوق يڠ دڤربوات دري كايو.
Di dalam mangkuk-mangkuk tersebut ada saki-baki cencaluk, ubi rebus dan kerabu raduk. 	 ددالم مڠكوقق٢ ترسبوت اد ساقي-باقي چنچالوق، اوبي ربوس دان كرابو رادوق.
Dimasak menggunakan bahan yang dibawa sebagai bekalan dari Semutar Putih. 	 دماسق مڠڬوناكن باهن يڠ دباوا سباڬاي بكلن دري سموتر ڤوتيه.
Jebat mengukir senyuman lebar, bergerak memenuhi ajakan itu. 	 جبت مڠوكير سڽومن ليبر، برڬرق ممنوهي اجکن ايت.
Ampun Tuanku, kebetulan, perutku pun baru berkeroncong. 	 امڤون توانكو، كبتولن، ڤروتكو ڤون بارو بركرونچوڠ.
Kepenatan meronda keadaan para tentera kita, sehingga aku terlupa hendak menjamah makanan. 	 كڤنتن مروندا كأداءن ڤارا تنترا كيت، سهيڠݢ اكو ترلوڤ هندق منجامه ماكنن.
Kita tidak pernah punya peluang untuk berbual panjang semenjak aku pulang. 	 كيت تيدق ڤرنه ڤوڽا ڤلواڠ اونتوق بربوال ڤنجڠ سمنجق اكو ڤولڠ.
Apabila kita tidak di hadapan rakyat jelata dan tentera, engkau sewajarnya memanggil aku sebagai kakanda sahaja. 	 اڤابيلا كيت تيدق دهادڤن رعيت جلاتا دان تنترا، اڠكاو سواجرڽ ممڠڬيل اكو سباڬاي ككندا سهاج.
Seperti biasa. 	 سڤرتي بياسا.
Pecah tawa Jebat. 	 ڤچه تاوا جبت.
Dia menggeleng. 	 دي مڠڬيليڠ.
Mana mungkin begitu, tuanku. 	 مان موڠكين بڬيتو، توانكو.
Ampun, tuanku. 	 امڤون، توانكو.
Dia mengangkat sembah hormat sekali lagi. 	 دي مڠڠكت سمبه حرمت سكالي لاڬي.
Kali ini, kedua-dua tangannya dicapai tangan kiri Alauddin. 	 كالي اين، كدوا-دوا تاڠنڽ دچاڤاي تاڠن كيري علاءالدين.
Aku menerima tanggungjawab ini bukan untuk diagung-agungkan. 	 اكو منريما تڠݢوڠجواب اين بوكن اونتوق دأڬوڠ-اڬوڠكن.
Alauddin cuba menurunkan sembah Jebat tersebut. 	 علاءالدين چوبا منورونكن سمبه جبت ترسبوت.
Ini bukan pengagungan, tuanku. 	 اين بوكن ڤڠأݢوڠن، توانكو.
Ini penghormatan. 	 اين ڤڠحرمتن.
Selayaknya pemimpin yang baik itu dihormati. 	 سلايقڽ ڤميمڤين يڠ باءيق ايت دحرمتي.
Raja yang adil, raja disembah. 	 راج يڠ عاديل، راج دسمبه.
Raja yang zalim, raja disanggah. 	 راج يڠ ظاليم، راج دساڠڬه.
Bukankah sahabat Rasulullah sollallahu ‘alaihi wassalam, Umar al-Khattab, menamakan jawatannya sebagai Amirul Mu’minin. 	 بوكنكه صحابة رسول الله صلى الله عليه وسلم، عمر الخطاب، مناماكن جاوتنڽ سباڬاي أميرول موءمينين.
Umat Islam memanggilnya sebagai Amirul Mu’minin. 	 اومت إسلام ممڠڬيلڽ سباڬاي أميرول موءمينين.
Maka, engkau adalah Sultan dan Amir kami, wajar dipanggil selayaknya. 	 مک، اڠكاو اداله سلطان دان أمير كامي، واجر دڤڠڬيل سلايقڽ.
Ampun, tuanku! Jebat menahan tangannya daripada diturunkan oleh Alauddin, seraya duduk di sisi Sultan Semutar Putih itu. 	 امڤون، توانكو! جبت مناهن تاڠنڽ درڤد دتورونكن اوليه علاءالدين، سرايا دودوق دسيسي سلطان سموتر ڤوتيه ايت.
Alauddin tersengih dan menggeleng. 	 علاءالدين ترسڠيه دان مڠڬيليڠ.
Kedegilan engkau tidak pernah berubah semenjak dahulu ya?  Kalau bukan kerana kedegilan Kakanda Jebat, tuanku, mungkin lebih banyak porak-peranda dilakukan oleh Kakanda Tuha dan mantan sultan, Tengku Mahmud. 	 كدڬيلن اڠكاو تيدق ڤرنه براوبه سمنجق دهولو يا؟  كالاو بوكن كران كدڬيلن ككندا جبت، توانكو، موڠكين لبيه باڽق ڤورق-ڤراندا دلاكوكن اوليه ككندا توها دان منتن سلطان، تڠكو محمود.
Ampun, tuanku! Kasturi mencelah. 	 امڤون، توانكو! كستوري منچله.
Jebat tertawa. 	 جبت ترتاوا.
Alauddin senyum nipis. 	 علاءالدين سڽوم نيڤيس.
Berani kerana benar ya, Jebat?  Laksamana Semutar Putih itu mengangguk. 	 براني كران بنر يا، جبت؟  لقسامان سموتر ڤوتيه ايت مڠڠڬوق.
Ampun tuanku. 	 امڤون توانكو.
Dia kemudian bergerak menjulurkan tangan, mencapai mangkuk berisi ubi rebus. 	 دي كمودين برڬرق منجولوركن تاڠن، منچاڤاي مڠكوق برايسي اوبي ربوس.
Maafkan kami, mamanda bendahara Jenin, berbual di hadapanmu perkara yang tidak ada kena mengena denganmu. 	 معافكن كامي، ممندا بنداهارا جنين، بربوال دهادڤنمو ڤركارا يڠ تيدق اد كنا مڠنا دڠنمو.
Alauddin memandang ke arah Jenin yang semenjak tadi tidak lekang dengan senyuman. 	 علاءالدين ممندڠ كأره جنين يڠ سمنجق تادي تيدق لكڠ دڠن سڽومن.
Ah, tidak ada apa-apa, tuanku. 	 اه، تيدق اد اڤ٢، توانكو.
Bahkan aku rasa seronok melihat kemesraan yang dipamerkan. 	 بهكن اكو راس سرونوک مليهت كمسراءن يڠ دڤاميركن.
Aku difahamkan yang tuanku dan Laksamana Jebat seperguruan dengan Nirnama?  Benar. 	 اكو دفهمکن يڠ توانكو دان لقسامان جبت سڤرڬوروان دڠن نيرنام؟  بنر.
Tetapi aku kemudiannya memilih untuk menjadi seorang sufi dan meninggalkan mereka. 	 تتاڤي اكو كمودينڽ مميليه اونتوق منجادي سأورڠ صوفي دان منيڠڬلكن مريک.
Bahkan meninggalkan segala urusan dunia. 	 بهكن منيڠڬلكن سڬالا اوروسن دنيا.
Siapa sangka Nirnama berjaya menarik tuanku keluar dari gua itu? Jebat tertawa. 	 سياڤا سڠک نيرنام برجاي مناريق توانكو كلوار دري ڬوا ايت؟ جبت ترتاوا.
Kemudian tawanya terhenti bila ubi rebus dimasukkan ke dalam mulut. 	 كمودين تاواڽ ترهنتي بيلا اوبي ربوس دماسوقكن كدالم مولوت.
Sungging senyuman Alauddin kelihatan lagi. 	 سوڠڬيڠ سڽومن علاءالدين كليهتن لاڬي.
Matanya merenung api yang galak meliang-liuk. 	 ماتڽ مرنوڠ اڤي يڠ ڬالق مليڠ-ليوق.
Kegelapan di sekeliling mereka dihalau remang-remang cahaya daripada unggun-unggun api yang bertaburan di sana dan di sini. 	 كڬلاڤن دسكليليڠ مريک دهالاو رماڠ٢ چهاي درڤد اوڠڬون٢ اڤي يڠ برتابورن دسان دان دسيني.
Setiap unggun api dikelilingi sepasukan tentera. 	 ستياڤ اوڠڬون اڤي دكليليڠي سيڤسوكن تنترا.
Mereka telah membina khemah-khemah untuk berehat. 	 مريک تله ممبينا خيمه٢ اونتوق بريحت.
Mengumpul tenaga sebanyak mungkin untuk peperangan besar yang bakal menjelang. 	 مڠومڤول تناݢ سباڽق موڠكين اونتوق ڤڤرڠن بسر يڠ باكل منجلڠ.
Ini perhentian terakhir sebelum serangan dilancarkan, dijangka esok. 	 اين ڤرهنتين تراخير سبلوم سرڠن دلنچركن، دجڠک ايسوق.
Semua telah usai makan dan menunaikan solat Isya’ yang dikumpulkan bersama Maghrib. 	 سموا تله اوساي ماكن دان منونايكن صلاة عشاء يڠ دكومڤولكن برسام مغرب.
Jeda masa ini diisi dengan perbualan sesama rakan seperjuangan. 	 جيد ماس اين دايسي دڠن ڤربوالن سسام راكن سڤرجواڠن.
Tidak kurang juga yang sudah belayar ke pulau kapuk. 	 تيدق كورڠ جوݢ يڠ سوده بلاير كڤولاو كاڤوق.
Ramai yang memilih untuk beribadah, dengan berzikir, membaca al-Quran dan melakukan solat-solat sunat. 	 راماي يڠ مميليه اونتوق برعباده، دڠن برذيكير، ممباچ القرءان دان ملاكوكن صلاة٢ سنة.
Aku bersyukur kerana disedarkan oleh Nirnama. 	 اكو برشكور كران دسدركن اوليه نيرنام.
Apabila aku pulang dan melihat kebejatan adindaku Mahmud, Tuha, dan keadaan Semutar Putih yang hampir ranap dilanggar musuh, penyesalan menyelinap ke dalam jiwaku. 	 اڤابيلا اكو ڤولڠ دان مليهت كبجاتن ادينداكو محمود، توها، دان كأداءن سموتر ڤوتيه يڠ همڤير رانڤ دلڠڬر موسوه، ڤڽسالن مڽليناڤ كدالم جيواقو.
Alangkah celakanya aku tenang-tenang beribadah, sedang watanku, agamaku, terancam. 	 الڠكه چلاکڽ اكو تنڠ-تنڠ برعباده، سدڠ وطنكو، اڬامکو، ترانچم.
Alauddin menghela nafas panjang, seakan dia sedang melepaskan penyesalan tersebut. 	 علاءالدين مڠهيلا نفس ڤنجڠ، سأكن دي سدڠ ملڤسكن ڤڽسالن ترسبوت.
Ini peringatan buat kita semua. 	 اين ڤرايڠاتن بوات كيت سموا.
Alauddin memandang Jebat, Kasturi dan Jenin. 	 علاءالدين ممندڠ جبت، كستوري دان جنين.
Semua menumpukan perhatian kepadanya. 	 سموا مينومڤوكن ڤرهاتين كڤدڽ.
Termasuk Jebat yang masih menjamah ubi rebus. 	 ترماسوق جبت يڠ ماسيه منجامه اوبي ربوس.
Bahawa cara kita beragama hendaklah kembali kepada tauladan junjungan kita, Rasulullah sollallahu’alaihi wassalam. 	 بهاوا چارا كيت براڬام هندقله كمبالي كڤد تاولادان جونجوڠن كيت، رسول الله صلى الله عليه وسلم.
Baginda berpuasa, Baginda berbuka. 	 بڬيندا برڤواسا، بڬيندا بربوک.
Baginda solat, Baginda tidur. 	 بڬيندا صلاة، بڬيندا تيدور.
Baginda paling bertaqwa kepada Allah, tetapi Baginda berkahwin. 	 بڬيندا ڤاليڠ برتقوى كڤد الله، تتاڤي بڬيندا بركهوين.
Baginda menjaga hubungan dengan Allah, pada masa yang sama menjaga hubungan dengan manusia. 	 بڬيندا منجاݢ هوبوڠن دڠن الله، ڤد ماس يڠ سام منجاݢ هوبوڠن دڠن ماءنسي.
Baginda mengabdikan diri kepada Allah Azzawajalla, pada masa yang sama mengendalikan urusan dunia agar turut sama tunduk mengabdikan diri kepada-Nya. 	 بڬيندا مڠعبديكن ديري كڤد الله عز وجل، ڤد ماس يڠ سام مڠنداليكن اوروسن دنيا اڬر توروت سام توندوق مڠعبديكن ديري كڤدڽ.
Pandangannya melekat pada Jenin. 	 ڤندڠنڽ ملكت ڤد جنين.
Jenin terangguk-angguk. 	 جنين تراڠڬوق-اڠڬوق.
Itulah Islam. 	 ايتله إسلام.
Membumi. 	 ممبومي.
Apabila kita tidak beragama sebagaimana Rasulullah dan para sahabat Baginda beragama, sebagaimana yang telah diajarkan melalui al-Quran dan as-Sunnah, maka kita akan terpesong. 	 اڤابيلا كيت تيدق براڬام سباڬايمان رسول الله دان ڤارا صحابة بڬيندا برأڬام، سباڬايمان يڠ تله دأجركن ملالوءي القرءان دان السنه، مک كيت اكن ترڤسوڠ.
Lari jauh daripada tujuan sebenar Islam diturunkan. 	 لاري جاءوه درڤد توجوان سبنر إسلام دتورونكن.
Islam bukan diturunkan untuk kita mencapai peringkat-peringkat tertentu mencapai sakti. 	 إسلام بوكن دتورونكن اونتوق كيت منچاڤاي ڤريڠكت٢ ترتنتو منچاڤاي سقتي.
Islam diturunkan sebagai cara hidup, rahmat buat sekalian alam. 	 إسلام دتورونكن سباڬاي چارا هيدوڤ، رحمة بوات سكالين عالم.
Bagaimana kita boleh menyampaikan rahmat itu jika kita menyembunyikan diri di dalam gua?  Ampun, tuanku. 	 باڬايمان كيت بوليه مڽمڤايكن رحمة ايت جک كيت مڽمبوڽيكن ديري ددالم ڬوا؟  امڤون، توانكو.
Semua itu telah pun berlalu. 	 سموا ايت تله ڤون برلالو.
Bertenanglah. 	 برتنڠله.
Sepertinya tuanku belum benar-benar memaafkan diri tuanku. 	 سڤرتيڽ توانكو بلوم بنر٢ ممعافكن ديري توانكو.
Kasturi mencelah. 	 كستوري منچله.
Alauddin terpempan. 	 علاءالدين ترڤمڤن.
Kemudian, dia tersenyum kecil. 	 كمودين، دي ترسڽوم كچيل.
Aku hanya terkenangkan ayahandaku. 	 اكو هاڽ تركنڠكن ايهنداكو.
Saat kematiannya, aku tidak pergi menjenguk. 	 ساعت كماتينڽ، اكو تيدق ڤرڬي منجڠوق.
Menganggap dia hanyalah urusan dunia. 	 مڠڠڬڤ دي هاڽله اوروسن دنيا.
Apabila aku menyarung sepatunya, aku mengerti mengapa dia begitu bersungguh menguruskan Semutar Putih. 	 اڤابيلا اكو مڽاروڠ سڤاتوڽ، اكو مڠرتي مڠاڤ دي بڬيتو برسوڠڬوه مڠوروسكن سموتر ڤوتيه.
Pandangan Alauddin ditebarkan ke sekeliling. 	 ڤندڠن علاءالدين دتيبركن كسكليليڠ.
Seboleh mungkin, seluruh tentera yang bertaburan di sekeliling mereka itu cuba ditatap. 	 سبوليه موڠكين، سلوروه تنترا يڠ برتابورن دسكليليڠ مريک ايت چوبا دتاتڤ.
Kerana ini adalah tanggungjawab sebagai khalifah, dan kita akan berdiri di hadapan Allah kelak, dipersoalkan ini semua. 	 كران اين اداله تڠݢوڠجواب سباڬاي خليفه، دان كيت اكن برديري دهادڤن الله كلق، دڤرسوءالكن اين سموا.
Jika kita tidak menjalankan tanggungjawab ini sebaiknya, maka datanglah pemimpin yang jahat, orang yang rosak, cuba menyusupkan kebatilan dan sekali gus membunuh kebaikan daripada menjadi sebahagian daripada ummah. 	 جک كيت تيدق منجالنكن تڠݢوڠجواب اين سباءيقڽ، مک داتڠله ڤميمڤين يڠ جاهت، اورڠ يڠ روسق، چوبا مڽوسوڤكن كبطيلان دان سكالي ڬوس ممبونوه كباءيقن درڤد منجادي سبهاڬين درڤد اومة.
Jenin, Jebat dan Kasturi sama-sama mengangguk. 	 جنين، جبت دان كستوري سام٢ مڠڠڬوق.
Ayuh, tuanku, berehatlah. 	 ايوه، توانكو، بريحتله.
Esok merupakan hari yang besar bagi kita. 	 ايسوق مروڤاكن هاري يڠ بسر باڬي كيت.
Kasturi bangkit. 	 كستوري بڠكيت.
Dia mempersilakan Alauddin ke khemah yang didirikan khas buat pemerintah Semutar Putih itu. 	 دي ممڤرسيلاكن علاءالدين كخيمه يڠ ديديريكن خاص بوات ڤمرينته سموتر ڤوتيه ايت.
Mamanda bendahara, untuk mamanda juga sudah disediakan. 	 ممندا بنداهارا، اونتوق ممندا جوݢ سوده دسدياكن.
Jebat turut berdiri. 	 جبت توروت برديري.
Menghormati tetamu. 	 مڠحرمتي تتامو.
Jenin menanti Alauddin bangkit, tetapi Sultan Semutar Putih itu kekal duduk. 	 جنين مننتي علاءالدين بڠكيت، تتاڤي سلطان سموتر ڤوتيه ايت ككل دودوق.
Aku mahu lebih masa di sini. 	 اكو ماهو لبيه ماس دسيني.
Aku mahu membaca al-Quran dan berzikir. 	 اكو ماهو ممباچ القرءان دان برذيكير.
Aku sudah biasa kurang tidur. 	 اكو سوده بياسا كورڠ تيدور.
Maka itu bukan cabaran bagiku. 	 مک ايت بوكن چابرن باڬيكو.
Kalianlah yang perlu berehat. 	 كالينله يڠ ڤرلو بريحت.
Esok hari besar buat ummah!  Jebat dan Kasturi saling berpandangan, mengukir senyuman. 	 ايسوق هاري بسر بوات اومة!  جبت دان كستوري ساليڠ بر ڤندڠن، مڠوكير سڽومن.
Jika demikian, patik berdua beransur kerana kami mahu memeriksa susunan tentera, dan berbincang buat kali terakhir dengan panglima-panglima Kerajaan Serawa akan perancangan esok. 	 جک دمکين، ڤاتيق بردوا برنسور كران كامي ماهو ممريقسا سوسونن تنترا، دان بربينچڠ بوات كالي تراخير دڠن ڤڠليما٢ كراجاءن سراوا اكن ڤرانچڠن ايسوق.
Jebat meletakkan mangkuk di tangannya yang telah pun kosong. 	 جبت ملتقكن مڠكوق دتاڠنڽ يڠ تله ڤون كوسوڠ.
Bolehkah aku turut serta? Jenin mengangkat tangan. 	 بوليهكه اكو توروت سرتا؟ جنين مڠڠكت تاڠن.
Ah, sudah semestinya, mamanda bendahara. 	 اه، سوده سمستيڽ، ممندا بنداهارا.
Sudah semestinya. 	 سوده سمستيڽ.
Jebat menepuk bahu Jenin, mengalu-alukannya untuk mengekori. 	 جبت منڤوق باهو جنين، مڠالو-ألوكنڽ اونتوق مڠيكوري.
Mereka bertiga kemudian menghadap Alauddin dan mengangkat sembah. 	 مريک برتيݢ كمودين مڠهادڤ علاءالدين دان مڠڠكت سمبه.
Ampun. 	 امڤون.
Belum sempurna kalam masing-masing, bumi bergegar hebat. 	 بلوم سمڤورنا كلام ماسيڠ٢، بومي برڬڬر هيبت.
Kemudian, angin berderu terlalu kuat. 	 كمودين، اڠين بردرو ترلالو قوات.
Unggun api di hadapan mereka terpadam. 	 اوڠڬون اڤي دهادڤن مريک ترڤادم.
Bahkan, kebanyakan unggun api di sekitar mereka pun terpadam. 	 بهكن، كباڽقن اوڠڬون اڤي د سكيتر مريک ڤون ترڤادم.
Zulmat malam yang diterangi remang-remang cahaya unggunan api kembali menyelimuti suasana. 	 ظلمة مالم يڠ دتراڠي رماڠ٢ چهاي اوڠڬونان اڤي كمبالي مڽليموتي سواسان.
Khemah-khemah menjadi tidak seimbang dan runtuh. 	 خيمه٢ منجادي تيدق سإيمبڠ دان رونتوه.
Banyak tentera menjerit kerana terkejut dan cemas. 	 باڽق تنترا منجريت كران تركجوت دان چمس.
Apakah. 	 اڤاكه.
Alauddin terus bangkit. 	 علاءالدين تروس بڠكيت.
Kepulan-kepulan asap tebal muncul di atas runtuhan khemah Alauddin. 	 كڤولن٢ اسڤ تبل مونچول دأتس رونتوهن خيمه علاءالدين.
Kalian fikir aku seorang pengecut yang bersembunyi apabila kekebalanku hilang? Kalian memandang rendah kepadaku!  Jagat Suci muncul dengan diiringi Nujum Surya dan Sang Kelembai. 	 كالين فيكير اكو سأورڠ ڤڠچوت يڠ برسمبوڽي اڤابيلا ككبالنكو هيلڠ؟ كالين ممندڠ رنده كڤدكو!  جاڬت سوچي مونچول دڠن داءيريڠي نجوم سوريا دان سڠ كلمباي.
Terus Alauddin menghunus kerisnya, sementara Jebat dan Kasturi bergerak ke sisi pemerintah Semutar Putih itu, sambil menghunuskan senjata masing-masing. 	 تروس علاءالدين مڠهونوس كريسڽ، سمنتارا جبت دان كستوري برڬرق كسيسي ڤمرينته سموتر ڤوتيه ايت، سمبيل مڠهونوسكن سنجات ماسيڠ٢.
Jenin terkaku. 	 جنين تركاكو.
Terkejut bukan kepalang bagaimana musuh tiba-tiba muncul di tengah-tengah perkumpulan mereka. 	 تركجوت بوكن كڤالڠ باڬايمان موسوه تيبا٢ مونچول دتڠه-تڠه ڤركومڤولن مريک.
Dia membayangkan perancangan-perancangan mereka bagi menggempur pusat pemerintahan Indera Kayangan bagaikan bersepai begitu sahaja. 	 دي ممبايڠكن ڤرانچڠن٢ مريک باڬي مڠڬمڤور ڤوست ڤمرينتهن ايندرا كايڠن باڬايكن برسڤاي بڬيتو سهاج.
Hasil tilikan Nujum Surya, kami tahu yang kalian mengharapkan kami terus berundur ke Istana Indera Kayangan dan merancang ke sana secepat mungkin supaya kami tidak cukup bersedia. 	 حاصيل تيليقن نجوم سوريا، كامي تاهو يڠ كالين مڠهارڤكن كامي تروس براوندور كأيستان ايندرا كايڠن دان مرنچڠ كسان سچڤت موڠكين سوڤاي كامي تيدق چوكوڤ برسديا.
Jagat Suci menyeringai lebar. 	 جاڬت سوچي مڽريڠا ليبر.
Kelihatan gigi taringnya yang sedikit panjang berbanding biasa. 	 كليهتن ڬيڬي تاريڠڽ يڠ سديكيت ڤنجڠ بربنديڠ بياسا.
Maka. 	 مک.
Pemerintah Indera Kayangan itu mendepangkan dada. 	 ڤمرينته ايندرا كايڠن ايت مندڤڠكن دادا.
kami telah berehat tidak jauh dari sini. 	 كامي تله بريحت تيدق جاءوه دري سيني.
Menanti kalian datang menyerahkan nyawa sendiri!  Mata Alauddin membulat. 	 مننتي كالين داتڠ مڽرهكن ڽاوا سنديري!  مات علاءالدين ممبولت.
Jebat, Kasturi dan Jenin pula culang-caling memerhati sekeliling. 	 جبت، كستوري دان جنين ڤولا چولڠ-چاليڠ ممرهاتي سكليليڠ.
Bumi semakin kuat bergegar. 	 بومي سماكين قوات برڬڬر.
Kali ini, disertai dentuman yang teramat. 	 كالي اين، دسرتاءي دنتومن يڠ ترامت.
Walaupun alam diselimuti zulmat malam, Alauddin, Jebat, Kasturi dan Jenin dapat melihat sebahagian tentera gabungan Semutar Putih dan Kerajaan Serawa terpelanting ke udara. 	 والاوڤون عالم دسليموتي ظلمة مالم، علاءالدين، جبت، كستوري دان جنين داڤت مليهت سبهاڬين تنترا ڬابوڠن سموتر ڤوتيه دان كراجاءن سراوا ترڤلنتيڠ كأودارا.
Dentuman itu kedengaran berkali-kali, dari segenap arah. 	 دنتومن ايت كدڠرن بركالي-كالي، دري سڬنڤ اره.
Tentera Indera Kayangan sudah mengepung kalian! Jagat Suci ketawa berdekah-dekah. 	 تنترا ايندرا كايڠن سوده مڠڤوڠ كالين! جاڬت سوچي كتاوا بردكه-دكه.
Alauddin mengetap geraham. 	 علاءالدين مڠتڤ ڬراهم.
Jika demikian, masanya untuk engkau tumbang! Dia terus memecut ke hadapan. 	 جک دمکين، ماسڽ اونتوق اڠكاو تومبڠ! دي تروس ممچوت كهادڤن.
Sang Kelembai berdesup menghilang dan muncul betul-betul di hadapan Alauddin. 	 سڠ كلمباي بردسوڤ مڠهيلڠ دان مونچول بتول٢ دهادڤن علاءالدين.
Engkau perlu bermain dengan daku, sultan! Kain di hadapan wajahnya tersingkap. 	 اڠكاو ڤرلو برماءين دڠن داكو، سلطان! كاءين دهادڤن واجهڽ ترسيڠكڤ.
Bagaikan mengetahui apa yang bakal berlaku, Alauddin cepat-cepat memejamkan mata. 	 باڬايكن مڠتاهوءي اڤ يڠ باكل برلاكو، علاءالدين چڤت٢ ممجمکن مات.
Ini menyebabkan Sang Kelembai melancarkan dua tumbukan ke dadanya. 	 اين مڽببكن سڠ كلمباي ملنچركن دوا تومبوقن كداداڽ.
Sultan Semutar Putih itu terundur beberapa tapak sebelum jatuh dan terguling-guling. 	 سلطان سموتر ڤوتيه ايت تراوندور ببراڤ تاڤق سبلوم جاتوه دان ترڬوليڠ-ڬوليڠ.
Waduh, menarik! Engkau dapat menjangkakan kuasaku. 	 وادوه، مناريق! اڠكاو داڤت بمنجڠک كن كواسكو.
Sang Kelembai tertawa. 	 سڠ كلمباي ترتاوا.
Tutup mata kalian. 	 توتوڤ مات كالين.
Jangan dibiarkan menatap matanya! Alauddin menjeritkan amaran. 	 جاڠن دبياركن مناتڤ ماتڽ! علاءالدين منجريتكن امرن.
Jebat, Kasturi dan Jenin terus memejamkan mata masing-masing. 	 جبت، كستوري دان جنين تروس ممجمکن مات ماسيڠ٢.
Maka dengan itu, kalian mangsaku! Nujum Surya menalakan tongkatnya ke arah Jebat, Kasturi dan Jenin. 	 مک دڠن ايت، كالين مڠساكو! نجوم سوريا منالاكن توڠكتڽ كأره جبت، كستوري دان جنين.
Angin kuat berderu dan menghentam tubuh sehingga ketiga-tiganya terpelanting, melanggar tentera-tentera yang sedang kucar-kacir beberapa depa di belakang. 	 اڠين قوات بردرو دان مڠهنتم توبوه سهيڠݢ كتيݢ-تيݢڽ ترڤلنتيڠ، ملڠڬر تنترا٢ يڠ سدڠ كوچر-كاچير ببراڤ دڤا دبلاكڠ.
Tamak! Sang Kelembai menjerit. 	 طمع! سڠ كلمباي منجريت.
Heh, engkau sudah menguruskan sultan. 	 هيه، اڠكاو سوده مڠوروسكن سلطان.
Berpadalah! Nujum Surya tersengih sinis. 	 برڤدله! نجوم سوريا ترسڠيه سينيس.
Dia terus bergerak ke arah Jebat, Kasturi dan Jenin. 	 دي تروس برڬرق كأره جبت، كستوري دان جنين.
Lindungi mamanda bendahara! Alauddin sempat bersuara. 	 ليندوڠي ممندا بنداهارا! علاءالدين سمڤت برسوارا.
Engkau tidak punya masa untuk kisah akan orang lain, sultan jahanam! Sang Kelembai terus menerpa ke arah Alauddin. 	 اڠكاو تيدق ڤوڽا ماس اونتوق قيصه اكن اورڠ لاءين، سلطان جهنم! سڠ كلمباي تروس منرڤا كأره علاءالدين.
Lindungi tuanku!  Tentera Semutar Putih dan Kerajaan Serawa yang berhampiran mula perasan yang nyawa Alauddin sedang terancam. 	 ليندوڠي توانكو!  تنترا سموتر ڤوتيه دان كراجاءن سراوا يڠ برهمڤيرن مولا ڤراسن يڠ ڽاوا علاءالدين سدڠ ترانچم.
Mereka meninggalkan tempat masing-masing, berlari laju menerpa untuk membantu Sultan Semutar Putih itu. 	 مريک منيڠڬلكن تمڤت ماسيڠ٢، برلاري لاجو منرڤا اونتوق ممبنتو سلطان سموتر ڤوتيه ايت.
Beberapa orang pemanah melancarkan anak panah masing-masing bagi menghalang pergerakan Sang Kelembai. 	 ببراڤ اورڠ ڤمانه ملنچركن انق ڤانه ماسيڠ٢ باڬي مڠهالڠ ڤرڬرقن سڠ كلمباي.
Namun, belum sempat tentera-tentera itu tiba ke sisi Alauddin, kepala mereka masing-masing terputus. 	 نامون، بلوم سمڤت تنترا٢ ايت تيبا كسيسي علاءالدين، كڤالا مريک ماسيڠ٢ ترڤوتوس.
Darah memancut-mancut, mencemari lantai bumi. 	 داره ممنچوت-منچوت، منچماري لنتاي بومي.
Kelihatan Jagat Suci menggerak-gerakkan tangannya sambil ketawa terbahak-bahak. 	 كليهتن جاڬت سوچي مڠڬرق-ڬرقكن تاڠنڽ سمبيل كتاوا تربهاق-بهاق.
Kucar-kacir. 	 كوچر-كاچير.
Kemudian, tergelincir ke lembah maut. 	 كمودين، ترڬلينچير كلمبه موت.
Alauddin, walau memejamkan mata, dapat menjangka apa yang sedang berlaku. 	 علاءالدين، والاو ممجمکن مات، داڤت منجڠک  اڤ يڠ سدڠ برلاكو.
Laknat Allah ke atasmu, Jagat!  Yakah? Di manakah Dia sekarang? Jagat Suci tertawa sambil bergerak menyertai Sang Kelembai. 	 لعنة الله كأتسمو، جاڬت!  ياكه؟ دمانكه دي سكارڠ؟ جاڬت سوچي ترتاوا سمبيل برڬرق مڽرتاءي سڠ كلمباي.
Walaupun beta yakin engkau seorang mampu menumbangkannya, apa kata beta mencemar duli pada hari ini, kita berdua mengerjakannya bersama-sama?  Sang Kelembai tersenyum lebar. 	 والاوڤون بيت يقين اڠكاو سأورڠ ممڤو منومبڠكنڽ، اڤ كات بيت منچمر دولي ڤد هاري اين، كيت بردوا مڠرجکنڽ برساما-سام؟  سڠ كلمباي ترسڽوم ليبر.
Dari balik kain itu, terserlah giginya. 	 دري باليق كاءين ايت، ترسرله ڬيڬيڽ.
Daku berbangga, tuanku! Berdua, dia sudah pasti langsung tidak mempunyai peluang!  Alauddin segera menepuk tanah. 	 داكو بربڠݢ، توانكو! بردوا، دي سوده ڤستي لڠسوڠ تيدق ممڤوڽاءي ڤلواڠ!  علاءالدين سڬرا منڤوق تانه.
Tubuhnya bagaikan terbang ke udara, sebelum mendarat semula ke bumi. 	 توبوهڽ باڬايكن تربڠ كأودارا، سبلوم مندارت سمولا كبومي.
Dalam keadaan mata terpejam, dia mengalun-alunkan kerisnya. 	 دالم كأداءن مات ترڤجام، دي مڠالون-ألونكن كريسڽ.
Walaupun mampu bertarung, dia terpaksa mengakui hakikat bahawa untuk berhadapan dua musuh di hadapannya ini, adalah tidak mustahil sekiranya dia akan tewas tidak berapa lama lagi. 	 والاوڤون ممڤو برتاروڠ، دي ترڤقسا مڠاكوءي حقيقة بهاوا اونتوق برهادڤن دوا موسوه دهادڤنڽ اين، اداله تيدق مستحيل سكيراڽ دي اكن تيواس تيدق براڤ لاما لاڬي.
Namun, dalam hatinya tiada sekelumit gerun. 	 نامون، دالم هاتيڽ تياد سكلوميت ڬرون.
Andai hari ini ditakdirkan dia bakal tumbang, maka dia menerimanya. 	 انداي هاري اين دتاقدركن دي باكل تومبڠ، مک دي منريماڽ.
Tetapi tidak sebelum dia berusaha semampunya. 	 تتاڤي تيدق سبلوم دي براوسها سممڤوڽ.
Mari!   Mengapa aku tengok wajah engkau tidak tenang seperti biasa, Nirnama? Nadim mengerutkan dahi memandang lelaki berparut di sisinya. 	 ماري!    مڠاڤ اكو تيڠوق واجه اڠكاو تيدق تنڠ سڤرتي بياسا، نيرنام؟ نديم مڠروتكن داهي ممندڠ للاكي برڤاروت دسيسيڽ.
Bibir Nirnama kekal terkumat-kamit. 	 بيبير نيرنام ككل تركومت-كاميت.
Hah, apakah engkau benar-benar risau dengan apa yang Raja Ong Maha Perita Deria khabarkan? Sesuatu yang buruk menanti tentera Semutar Putih?  Cendana yang berjalan di sisi Nirnama sekadar melihat sahaja lelaki berparut itu mengabaikan soalan-soalan Nadim. 	 هاه، اڤاكه اڠكاو بنر٢ ريساو دڠن اڤ يڠ راج اوڠ مها ڤريتا دريا خبركن؟ سسواتو يڠ بوروق مننتي تنترا سموتر ڤوتيه؟  چندانا يڠ برجالن دسيسي نيرنام سقدر مليهت سهاج للاكي برڤاروت ايت مڠابايكن سوءالن٢ نديم.
Nirnama membisu semenjak mereka meninggalkan Istana Segenting Kra. 	 نيرنام ممبيسو سمنجق مريک منيڠڬلكن ايستان سڬنتيڠ كرا.
Nirnama dan Pak Kaduk setia menanti di luar perkarangan istana, bersembunyi di situ menanti semua. 	 نديم دان ڤق كادوق ستيا مننتي دلوار ڤركارڠن ايستان، برسمبوڽي دسيتو مننتي سموا.
Setelah mereka menghantar Pak Kaduk pulang, tanpa rehat, Nirnama terus mengajak mereka ke Indera Kayangan. 	 ستله مريک سام٢ مڠهنتر ڤق كادوق ڤولڠ، تنڤا ريحت، نيرنام تروس مڠاجق مريک كإيندرا كايڠن.
Bersama-sama mereka, 30 orang pahlawan Sekebun Serendah yang dipimpin oleh Cendana. 	 برساما-سام مريک، 30 اورڠ ڤهلاون سكبون سرنده يڠ دڤيمڤين اوليه چندانا.
20 yang lain telah tumbang. 	 20 يڠ لاءين تله تومبڠ.
Sepanjang perjalanan, Nirnama hanya membenarkan mereka berhenti untuk menunaikan solat. 	 سڤنجڠ ڤرجالنن، نيرنام هاڽ ممبنركن مريک برهنتي اونتوق منونايكن صلاة.
Mereka tidak berehat lebih daripada itu. 	 مريک تيدق بريحت لبيه درڤد ايت.
Makan dan minum pun sambil berjalan. 	 ماكن دان مينوم ڤون سمبيل برجالن.
Tidak pernah Cendana melihat Nirnama tergesa-gesa sedemikian rupa. 	 تيدق ڤرنه چندانا مليهت نيرنام ترڬسا-ڬسا سدميكين روڤا.
Sesuatu yang dia yakin, Nadim juga perasan. 	 سسواتو يڠ دي يقين، نديم جوݢ ڤراسن.
Basahkan mulut kalian dengan zikir. 	 باسهكن مولوت كالين دڠن ذيكير.
Jangan ada yang berbual apa-apa yang sia-sia. 	 جاڠن اد يڠ بربوال اڤ٢ يڠ سيا٢.
Nirnama bersuara. 	 نيرنام برسوارا.
Nadanya sedikit tinggi, seakan-akan dia bukan berbicara kepada Cendana dan Nadim sahaja, tetapi kepada sekalian yang ada bersama mereka. 	 ناداڽ سديكيت تيڠڬي، سأكن-اكن دي بوكن بربيچارا كڤد چندانا دان نديم سهاج، تتاڤي كڤد سكالين يڠ اد برسام مريک.
Kenapa? Salah seorang lelaki berpakaian serba gelap bersuara. 	 كناڤ؟ ساله سأورڠ للاكي برڤاكاين  سربا ڬلڤ برسوارا.
Mereka sebenarnya masih keletihan. 	 مريک سبنرڽ ماسيه كلتيهن.
Pertarungan dengan tentera Segenting Kra, kemudian bergerak tanpa rehat yang cukup, masing-masing keletihan. 	 ڤرتاروڠن دڠن تنترا سڬنتيڠ كرا، كمودين برڬرق تنڤا ريحت يڠ چوكوڤ، ماسيڠ٢ كلتيهن.
Cendana memandang orang-orangnya. 	 چندانا ممندڠ اورڠ-اورڠڽ.
Taatilah Nirnama. 	 طاعتيله نيرنام.
Dia tahu apa yang perlu kita lakukan. 	 دي تاهو اڤ يڠ ڤرلو كيت لاكوكن.
Ayuh. 	 ايوه.
Bersangka baiklah. 	 برسڠک باءيقله.
Berzikir!  Puteri Cahaya Bulan itu yang pertama mengikuti saranan Nirnama. 	 برذيكير!  ڤوتري چهاي بولن ايت يڠ ڤرتام مڠيكوتي سارنان نيرنام.
Bibirnya mula basah dengan zikir. 	 بيبيرڽ مولا باسه دڠن ذيكير.
Melihat Cendana mentaati Nirnama tanpa banyak soal, Nadim juga melakukan hal yang sama. 	 مليهت چندانا منطاعتي نيرنام تنڤا باڽق سوءال، نديم جوݢ ملاكوكن حال يڠ سام.
Lantas semua yang mengikuti mereka turut melakukan perkara tersebut. 	 لنتس سموا يڠ مڠيكوتي مريک توروت ملاكوكن ڤركارا ترسبوت.
Nirnama memandang Cendana dan mengangguk, tanda terima kasih. 	 نيرنام ممندڠ چندانا دان مڠڠڬوق، تندا تريما كاسيه.
Pandangannya ditalakan ke hadapan. 	 ڤندڠنڽ دتالااكن كهادڤن.
Setiap langkahan mereka diiringi zikir. 	 ستياڤ لڠكهن مريک داءيريڠي ذيكير.
Mereka meredah belantara di tengah-tengah kegelapan malam. 	 مريک مرده بلنتارا دتڠه-تڠه كڬلاڤن مالم.
Hanya cahaya obor di tangan beberapa orang daripada kalangan mereka yang menjadi penerang kepada suasana. 	 هاڽ چهاي اوبور دتاڠن ببراڤ اورڠ درڤد كالڠن مريک يڠ منجادي ڤنراڠ كڤد سواسان.
Tidak lama kemudian, mereka mendengar sayup-sayup bunyi dentingan dan teriakan. 	 تيدق لاما كمودين، مريک مندڠر سايوڤ٢ بوڽي دنتيڠن دان ترياقن.
Bumi tempat mereka berpijak juga terasa bagai dilanda gempa. 	 بومي تمڤت مريک برڤيجق جوݢ تراس باڬاي دلندا ڬمڤا.
Perlahan-lahan, mereka keluar dari belantara tebal. 	 ڤرلاهن-لاهن، مريک كلوار دري بلنتارا تبل.
Di hadapan mata semua, pertarungan yang sedang berkecamuk. 	 دهادڤن مات سموا، ڤرتاروڠن يڠ سدڠ بركچاموق.
Semua mata terbuntang. 	 سموا مات تربونتڠ.
Cendana dan Nadim terpempan. 	 چندانا دان نديم ترڤمڤن.
Nirnama terus melutut dan kemudian menghadap kiblat, sujud tanda kesyukuran. 	 نيرنام تروس ملوتوت دان كمودين مڠهادڤ قبلت، سوجود تندا كشكورن.
Lafaz ‘Alhamdulillah’ diungkapnya berkali-kali. 	 لفظ ’الحمدلله‘ داوڠكڤڽ بركالي-كالي.
Apakah ini? Salah seorang daripada ahli rombongan mereka bersuara. 	 اڤاكه اين؟ ساله سأورڠ درڤد اهلي رومبوڠن مريک برسوارا.
Tentera Indera Kayangan menyerang hendap tentera gabungan Semutar Putih dan Kerajaan Serawa! Nadim menyedari apa yang sedang terjadi. 	 تنترا ايندرا كايڠن مڽرڠ هندڤ تنترا ڬابوڠن سموتر ڤوتيه دان كراجاءن سراوا! نديم مڽدري اڤ يڠ سدڠ ترجادي.
Nampaknya apa yang dibicarakan oleh Raja Ong Maha Perita Deria benar-benar berlaku! Cendana memegang hulu parang kelewang. 	 نمڤقڽ اڤ يڠ دبيچاراكن اوليه راج اوڠ مها ڤريتا دريا بنر٢ برلاكو! چندانا ممڬڠ هولو ڤارڠ كليواڠ.
Nirnama bangkit. 	 نيرنام بڠكيت.
Cik Cendana, bagaimana dengan baki orang-orang Sekebun Serendah yang sepatutnya telah tiba ke mari? Apakah mereka di tengah-tengah medan peperangan itu? Nirnama memandang Cendana. 	 چيق چندانا، باڬايمان دڠن باقي  اورڠ٢ سكبون سرنده يڠ سڤاتوتڽ تله تيبا كماري؟ اڤاكه مريک سدڠ براد دتڠه-تڠه ميدن ڤڤرڠن ايت؟ نيرنام ممندڠ چندانا.
Cendana menggeleng. 	 چندانا مڠڬيليڠ.
Aku meminta mereka bersembunyi. 	 اكو ممينتا مريک برسمبوڽي.
Supaya memberikan kejutan kepada musuh pada masa yang sesuai. 	 سوڤاي ممبريكن كجوتن كڤد موسوه ڤد ماس يڠ سسواي.
Aku fikir sekarang adalah masanya. 	 اكو فيكير سكارڠ اداله ماسڽ.
Cendana mengangguk. 	 چندانا مڠڠڬوق.
Aku akan pergi bersama orang-orangku, menyusun pergerakan mereka dan kemudian kami akan menyertai peperangan ini tidak lama lagi. 	 اكو اكن ڤرڬي برسام اورڠ-اورڠكو، مڽوسون ڤرڬرقن مريک دان كمودين كامي اكن مڽرتاءي ڤڤرڠن اين تيدق لاما لاڬي.
Dia segera berpaling. 	 دي سڬرا برڤاليڠ.
Ayuh!  Cendana dan pahlawan-pahlawan Sekebun Serendah mula bergegas membuka langkah. 	 ايوه!  چندانا دان ڤهلاون٢ سكبون سرنده مولا برڬڬس ممبوک لڠكه.
Nanti dulu, Cik Cendana. 	 ننتي دولو، چيق چندانا.
Langkahan Cendana terhenti dan dia memalingkan wajah ke arah Nirnama. 	 لڠكهن چندانا ترهنتي دان دي مماليڠكن واجه كأره نيرنام.
Nadim sendiri turut terkejut apabila Nirnama memanggil Cendana sedemikian. 	 نديم سنديري توروت تركجوت اڤابيلا نيرنام ممڠڬيل چندانا سدميكين.
Berkenaan pertanyaanmu sebelum ini, maka jawapanku ialah ‘Ya’. 	 بركناءن ڤرتاڽاءنمو سبلوم اين، مک جواڤنكو اياله يا.
Aku mahu menikahimu. 	 اكو ماهو منيكاحيمو.
Sekiranya Allah mengurniakan kemenangan buat kita kali ini. 	 سكيراڽ الله مڠورنياكن كمنڠن بوات كيت كالي اين.
Dengan izin-Nya. 	 دڠن ايذينڽ.
Mulut Nadim koyak dengan senyuman lebar. 	 مولوت نديم كويق دڠن سڽومن ليبر.
Pantas dia menyiku Nirnama. 	 ڤانتس دي مڽيكو نيرنام.
Cendana pula terpinga-pinga, kerana langsung tidak menyangka Nirnama akan membangkitkan hal tersebut ketika ini. 	 چندانا ڤولا ترڤيڠا-ڤيڠا، كران لڠسوڠ تيدق مڽڠک نيرنام اكن ممبڠكيتكن حال ترسبوت كتيک اين.
Cik Cendana? Nadim bagai menggesa supaya Cendana memberikan maklum balas. 	 چيق چندانا؟ نديم باڬاي مڠڬسا سوڤاي چندانا ممبريكن معلوم بالس.
Ah, ya ya. 	 اه، يا يا.
Cendana menundukkan pandangan. 	 چندانا منوندوقكن ڤندڠن.
Malu. 	 مالو.
Kemudian berdehem beberapa kali. 	 كمودين بردهيم ببراڤ كالي.
Jika demikian, aku berpegang kepada kata-katamu, Nirnama. 	 جک دمکين، اكو برڤڬڠ كڤد كات-كاتمو، نيرنام.
Bibirnya kemudian tersenyum lebar. 	 بيبيرڽ كمودين ترسڽوم ليبر.
Wajahnya diangkat. 	 واجهڽ دأڠكت.
Pandangan mereka bertaut. 	 ڤندڠن مريک برتاءوت.
Perlu usaha untuk memenangi pertempuran akhir ini. 	 ڤرلو اوسها اونتوق ممنڠي ڤرتمڤورن اخير اين.
Nirnama mengangguk. 	 نيرنام مڠڠڬوق.
Turut tersenyum. 	 توروت ترسڽوم.
Dia dan Nadim menghantar Cendana pergi bersama-sama pasukannya dengan pandangan. 	 دي دان نديم مڠهنتر چندانا ڤرڬي برساما-سام ڤاسوقنڽ دڠن ڤندڠن.
Siapa sangka, dengar juga engkau akan nasihat aku ya, Nirnama!  Senyuman Nirnama melebar. 	 سياڤا سڠک، دڠر جوݢ اڠكاو اكن نصيحت اكو يا، نيرنام!  سڽومن نيرنام مليبر.
Tangannya mencapai rambut Nadim dan meramas kepala budak nakal itu. 	 تاڠنڽ منچاڤاي رمبوت نديم دان مرامس كڤالا بودق ناكل ايت.
Kemudian, mereka berpaling ke arah pertempuran yang sedang menggegak-gempita. 	 كمودين، مريک برڤاليڠ كأره ڤرتمڤورن يڠ سدڠ مڠڬڬق-ڬمڤيت.
Apa pandanganmu, Sang Kancil?  Hah, berkemungkinan besar, memandangkan tentera Indera Kayangan terpaksa berundur dan kemudian merancang serangan hendap ini, mereka akan terdesak mahu menamatkannya secepat mungkin. 	 اڤ ڤندڠنمو، سڠ كنچيل؟  هاه، بركموڠكينن بسر، ممندڠكن تنترا ايندرا كايڠن ترڤقسا براوندور دان كمودين مرنچڠ سرڠن هندڤ اين، مريک اكن تردسق ماهو منمتكنڽ سچڤت موڠكين.
Ini kerana mereka belum benar-benar cukup rehat dan kecederaan belum benar-benar dirawat. 	 اين كران مريک بلوم بنر٢ چوكوڤ ريحت دان كچدراءن بلوم بنر٢ دراوت.
Jadi?  Jagat Suci dan mungkin Nujum Surya, akan berada di mana Sultan Alauddin berada. 	 جادي؟  جاڬت سوچي دان موڠكين نجوم سوريا، اكن براد دمان سلطان علاءالدين براد.
Mereka akan menyasarkan baginda. 	 مريک اكن مڽاسركن بڬيندا.
Tumbangnya Tuanku Sultan Alauddin, maka tumbanglah gabungan tentera Semutar Putih dan Kerajaan Serawa. 	 تومبڠڽ توانكو سلطان علاءالدين، مک تومبڠله ڬابوڠن تنترا سموتر ڤوتيه دان كراجاءن سراوا.
Nirnama menajamkan pandangan. 	 نيرنام مناجمکن ڤندڠن.
Walaupun keadaan gelap, tetapi matanya telah terlatih untuk melihat dalam suasana sebegini rupa. 	 والاوڤون كأداءن ڬلڤ، تتاڤي ماتڽ تله ترلاتيه اونتوق مليهت دالم سواسان سبڬيني روڤا.
Jagat Suci dan Tuanku Sultan berada di tengah-tengah medan!  Jadi sekarang bagaimana, Nirnama?  Engkau tidak wajar turut serta di tengah-tengah medan. 	 جاڬت سوچي دان توانكو سلطان براد دتڠه-تڠه ميدن!  جادي سكارڠ باڬايمان، نيرنام؟  اڠكاو تيدق واجر توروت سرتا دتڠه-تڠه ميدن.
Tunggu sahaja di sini. 	 توڠڬو سهاج دسيني.
Nirnama melangkah pergi. 	 نيرنام ملڠكه ڤرڬي.
Aku tidak akan hanya duduk di sisi pada peperangan kemuncak sebegini. 	 اكو تيدق اكن هاڽ دودوق دسيسي ڤد ڤڤرڠن كمونچق سبڬيني.
Kata-kata itu membuatkan Nirnama berpaling. 	 كات٢ ايت ممبواتكن نيرنام برڤاليڠ.
Aku mahu berjuang di atas jalan Allah!  Lebar senyuman Nirnama mendengar bicara Nadim. 	 اكو ماهو برجواڠ دأتس جالن الله!  برسام كيت تابير نن ڬليتا تردڠر ساج ترياق ڬمڤيت د كالا مالم توهنله ڤليتا هونوسكن سلام كموسوه كيت  ريسمي ماءنسي مراسا ڬنتر تريماله اي مسكي سبنتر اولڠ دان جولڠ ذيكير نن ڤينتار كيت كن سراڠ باڬايكن لينتر  مڽماءي باءيق نالوري كيت ممادم نيستا ايتله چيتا ماري برجواڠ دمي ڤنچيڤتا كمودين ڤولڠ ك ڤڠكو ترچينتا  سودهله توهن ڬنجركن تامن سودهله توهن ڤينجمكن تمن مك كوسومڤه سڤنجڠ زمان جيوا دان راݢ دمي الرحمن   ليبر سڽومن نيرنام مندڠر بيچارا نديم.
Pada pandanganmu, apa yang wajar engkau lakukan?  Aku akan mendapatkan Mat Jenin dan Laksamana Kasturi. 	 ڤد ڤندڠنمو، اڤ يڠ واجر اڠكاو لاكوكن؟  اكو اكن منداڤتكن مت جنين دان لقسامان كستوري.
Bersama, kami akan menyusun kembali pasukan tentera Semutar Putih dan Kerajaan Serawa dengan lebih ampuh. 	 برسام، كامي اكن مڽوسون كمبالي ڤاسوقن تنترا سموتر ڤوتيه دان كراجاءن سراوا دڠن لبيه امڤوه.
Meningkatkan kemungkinan untuk memenangi pertempuran malam ini. 	 منيڠكتكن كموڠكينن اونتوق ممنڠي ڤرتمڤورن مالم اين.
Nirnama mengangguk. 	 نيرنام مڠڠڬوق.
Ayuh bersamaku. 	 ايوه برسامکو.
Kita perlu pantas. 	 كيت ڤرلو ڤانتس.
Aku yakin Sultan Alauddin tidak akan dapat bertahan lama. 	 اكو يقين سلطان علاءالدين تيدق اكن داڤت برتاهن لاما.
Ayuh!   Alauddin bersusah payah mempertahankan diri. 	 ايوه!   علاءالدين برسوسه ڤايه ممڤرتاهنكن ديري سمبيل ممجمکن مات.
Pun begitu, dia masih mampu mengelak serangan-serangan yang menuju kepadanya. 	 ڤون بڬيتو، دي ماسيه ممڤو مڠيلق سرڠن٢ يڠ منوجو كڤدڽ.
Tetapi sekali-sekala, serangan musuh tetap hinggap pada tubuh, mengoyakkan pakaian dan memberikan kecederaan. 	 تتاڤي سكالي-سكالا، سرڠن موسوه تتڤ هيڠڬڤ ڤد توبوه، مڠويقكن ڤاكاين  دان ممبريكن كچدراءن.
Lama kelamaan, pakaian kebesarannya rabak, dan tubuh Alauddin mula dipenuhi liang-liang luka. 	 لاما كلاماءن، ڤاكاين  كبسرنڽ رابق، دان توبوه علاءالدين مولا دهياسي لياڠ٢ لوک.
Gabungan Kelembai dan Jagat Suci benar-benar ampuh. 	 ڬابوڠن سڠ كلمباي دان جاڬت سوچي بنر٢ امڤوه.
Kendatipun begitu, Alauddin kekal bertahan. 	 كنداتيڤون بڬيتو، علاءالدين ككل برتاهن.
Masih gagah dan mampu bertarung. 	 ماسيه ڬاڬه دان ممڤو برتاروڠ.
Engkau bagaikan sedang menanti sesuatu. 	 اڠكاو باڬايكن سدڠ مننتي سسواتو.
Apakah engkau menanti pendekar berparut itu? Pendekar Tanpa Nama? Jagat Suci tersenyum sambil memberikan isyarat kepada Sang Kelembai untuk menghentikan serangan. 	 اڤاكه اڠكاو مننتي ڤنديكر برڤاروت ايت؟ ڤنديكر تنڤا نام؟ جاڬت سوچي ترسڽوم سمبيل ممبريكن اشارت كڤد سڠ كلمباي اونتوق مڠهنتيكن سرڠن.
Di sebalik kain di wajahnya, lelaki Majapahit itu menyeringai. 	 دسباليق كاءين دواجهڽ، للاكي مجاڤاهيت ايت مڽريڠاي.
Tentera-tentera Semutar Putih dan Kerajaan Serawa yang berada berhampiran mereka, terus menyerbu. 	 تنترا٢ سموتر ڤوتيه دان كراجاءن سراوا يڠ براد برهمڤيرن مريک، مليهت سرڠن كأتس علاءالدين ترهنتي، تروس مڠمبيل ڤلواڠ مڽربو جاڬت سوچي دان سڠ كلمباي.
Walau ramai dalam kalangan rakan mereka tumbang, tetaplah ada yang masih berani mencuba untuk membantu Alauddin. 	 والاو راماي دالم كالڠن راكن مريک تومبڠ دبالون نجوم سوريا دان تنترا ايندرا كايڠن، تتڤله اد يڠ ماسيه براني منچوبا اونتوق ممبنتو علاءالدين.
Sang Kelembai pantas mencabut kain pada wajahnya. 	 سڠ كلمباي ڤانتس منچابوت كاءين ڤد واجهڽ.
Tatkala pandangannya bertemu dengan pandangan lawan, serta-merta tentera-tentera itu bertukar menjadi batu, kaku tiada nyawa. 	 تتكالا ڤندڠنڽ برتمو دڠن  ڤندڠن لاون، تروس تنترا٢ ايت برتوكر منجادي باتو، كاكو تياد ڽاوا.
Sang Kelembai ketawa berdekah-dekah sambil tanpa belas, memecahkan batu-batu tersebut. 	 سڠ كلمباي كتاوا بردكه-دكه سمبيل تنڤا بلس، ممچهكن باتو٢ ترسبوت.
Tuanku, benarkan daku bergembira! Sang Kelembai menoleh ke arah Jagat Suci. 	 توانكو، بنركن داكو برڬمبيرا برسام مريک اين! سڠ كلمباي منوليه كأره جاڬت سوچي.
Wajah penuh berharap, bagaikan tidak sabar hendak melepaskan nafsu serakah. 	 واجه ڤنوه برهارڤ، باڬايكن تيدق صبر هندق ملڤسكن نفسو سراكه.
Jagat Suci melambai, isyarat membenarkan. 	 جاڬت سوچي ملمباي، اشارت ممبنركن.
Terus Sang Kelembai melompat dan menerpa ke arah tentera Semutar Putih dan Kerajaan Serawa. 	 تروس سڠ كلمباي ملومڤت دان منرڤا كأره تنترا سموتر ڤوتيه دان كراجاءن سراوا سمبيل كتاوا بردكه-دكه.
Dengan rakus, dia menukar mereka menjadi patung batu dan memusnahkan semuanya. 	 دڠن راكوس، دي منوكر مريک منجادي ڤاتوڠ باتو دان مموسنهكن سمواڽ.
Merasakan yang Sang Kelembai telah menjauh, Alauddin membuka matanya. 	 مراساكن يڠ سڠ كلمباي تله منجاءوه ، علاءالدين ممبوک ماتڽ.
Di mana pendekar tanpa nama itu? Mengapa dia tidak bersama-sama kalian?  Apakah sihirmu tidak dapat mengesannya? Sangkaku, engkau menganggap dirimu ada kesaktian? Alauddin tersengih. 	 دمان ڤنديكر تنڤا نام ايت؟ مڠاڤ دي تيدق برساما-سام كالين سكارڠ؟  اڤاكه سيحيرمو تيدق داڤت مڠسنڽ؟ سڠكاكو، اڠكاو مڠڠڬڤ ديريمو ڤنوه سقتي؟ علاءالدين ترسڠيه.
Jagat Suci ketawa dan kemudian kembali tersenyum lebar. 	 جاڬت سوچي كتاوا دان كمودين كمبالي ترسڽوم ليبر.
Tidak ada gunanya jika dia berada di sini sekalipun. 	 تيدق اد ڬوناڽ جک دي براد دسيني سكاليڤون.
Dia tidak akan dapat menandingiku. 	 دي تيدق اكن داڤت مننديڠيكو.
Lihatlah keadaanmu. 	 ليهتله كأداءنمو.
Engkau anak sulung kepada Sultan Mansur, anak murid sulung kepada Adiwaja. 	 اڠكاو انق سولوڠ كڤد سلطان منصور، انق موريد سولوڠ كڤد اديواج.
Jika engkau pun berkeadaan sebegini, apalah sangat pendekar tanpa nama itu, bukan?  Alauddin ketawa. 	 جک اڠكاو ڤون بركأداءن سبڬيني، اڤله ساڠت ڤنديكر تنڤا نام ايت، بوكن؟  علاءالدين كتاوا.
Nirnama tidak sama seperti aku, seperti Tuha, seperti Jebat. 	 نيرنام تيدق سام سڤرتي اكو، سڤرتي توها، سڤرتي جبت.
Dia dididik paling lama oleh guru. 	 دي ديديديق ڤاليڠ لاما اوليه ڬورو.
Jika ada insan yang mampu menumbangkanmu, maka dengan izin Allah, orang itu adalah Nirnama!  Engkau meletakkan harapan terlalu tinggi kepada pendekar berparut itu. 	 جک اد انسان يڠ ممڤو منومبڠكنمو، مک دڠن ايذين الله، اورڠ ايت اداله نيرنام!  اڠكاو ملتقكن هارڤن ترلالو تيڠڬي كڤد ڤنديكر برڤاروت ايت.
Parutnya mengingatkan aku kepada budak yang melepaskan aku satu ketika dahulu. 	 ڤراوتڽ مڠيڠتكن اكو كڤد بودق يڠ ملڤسكن اكو ساتو كتيک دهولو.
Tawa Alauddin bertambah hebat. 	 تاوا علاءالدين برتمبه هيبت.
Jagat Suci berkerut dahi. 	 جاڬت سوچي بركروت داهي.
Jelas, hairan dengan sikap yang dipamerkan oleh pemerintah Semutar Putih itu. 	 جلس، حيران دڠن سيكڤ يڠ دڤاميركن اوليه ڤمرينته سموتر ڤوتيه ايت.
Dialah orangnya. 	 دياله اورڠڽ.
Mata Jagat Suci membulat. 	 مات جاڬت سوچي ممبولت.
Kemudian, senyuman kembali menghiasi bibirnya. 	 كمودين، سڽومن كمبالي مڠهياسي بيبيرڽ.
Menarik. 	 مناريق.
Dia rupanya budak dari perkampungan Gapura yang aku biarkan hidup. 	 دي روڤاڽ بودق دري ڤركامڤوڠن ڬاڤورا يڠ اكو بياركن هيدوڤ.
Apakah kerana itu kalian terlalu meletakkan harapan kepadanya? Bagaikan menyempurnakan sebuah bulatan. 	 اڤاكه كران ايت كالين ترلالو ملتقكن هارڤن كڤدڽ؟ باڬايكن مڽمڤورناكن سبواه بولتن.
Apakah dia yang membebaskan aku, maka dia diramal akan mengakhiriku? Jika itu keajaiban yang kalian harapkan, ma. 	 اڤاكه دي يڠ ممبيبسكن اكو، مک دي درامال اكن مڠأخيريكو؟ جک ايت كعجاءيبن يڠ كالين هارڤكن، م.
Bicara Jagat Suci tidak sempat disempurnakan apabila dia melihat Alauddin menggeleng. 	 بيچارا جاڬت سوچي تيدق سمڤت دسمڤورناكن اڤابيلا دي مليهت علاءالدين مڠڬيليڠ.
Kami orang-orang yang beriman kepada Allah Azzawajalla tidak pernah percaya kepada ramalan. 	 كامي اورڠ٢ يڠ برإيمان كڤد الله عز وجل تيدق ڤرنه ڤرچاي كڤد رامالن.
Kepercayaan kami hanya kepada Allah subhanahu wa taala dan apa yang Dia susunkan. 	 كڤرچاياءن كامي هاڽ كڤد الله سبحانه وتعالى دان اڤ يڠ دي سوسونكن.
Apakah susunan-Nya yang engkau percayai adalah Nirnama itu akan menumpaskan aku?  Alauddin menggeleng lagi. 	 اڤاكه سوسوننڽ يڠ اڠكاو ڤرچاياءي اداله نيرنام ايت اكن منومڤاسكن اكو؟  علاءالدين مڠڬيليڠ لاڬي.
Susunan-Nya yang aku percayai adalah kebenaran akan pasti menumbangkan kebatilan. 	 سوسوننڽ يڠ اكو ڤرچاياءي اداله كبنرن اكن ڤستي منومبڠكن كبطيلان.
Jagat Suci tertawa. 	 جاڬت سوچي ترتاوا.
Sekarang, apakah engkau melihat susunan-Nya itu sedang berlaku? Dia mendepangkan tangan ke sekeliling. 	 سكارڠ، اڤاكه اڠكاو مليهت سوسوننڽ ايت سدڠ برلاكو؟ دي مندڤڠكن تاڠن كسكليليڠ.
Gabungan tentera Semutar Putih dan Kerajaan Serawa kucar-kacir diasak dari banyak penjuru alam secara mengejut. 	 ڬابوڠن تنترا سموتر ڤوتيه دان كراجاءن سراوا كوچر-كاچير ديسق دري باڽق ڤنجورو عالم سچارا مڠجوت.
Ramai yang menemui ajal. 	 راماي يڠ منموءي اجل.
Kalian hanyalah sekumpulan manusia yang mempercayai kalam orang gila terdahulu yang telah tiada!  Wajah Jagat Suci bertukar garang. 	 كالين هاڽله سكومڤولن ماءنسي يڠ ممڤرچاياءي كلام اورڠ ڬيلا تردهولو يڠ تله تياد!  واجه جاڬت سوچي برتوكر ڬارڠ.
Tangan terus dipanjangkan ke hadapan. 	 تاڠن تروس دڤنجڠكن كهادڤن.
Walaupun berada sekitar sedepa dari Alauddin, tubuh pemerintah Semutar Putih itu terangkat ke udara bagai dicekik oleh tangan halimunan. 	 والاوڤون براد سكيتر سدڤا دري علاءالدين، توبوه ڤمرينته سموتر ڤوتيه ايت تراڠكت كأودارا باڬاي دچكيق اوليه تاڠن هليمونن.
Kerana ayahanda engkau mempunyai kepercayaan tersebut, Tanah Semenanjung gagal meluaskan kekuasaannya sebagaimana yang dirancang oleh aku ketika menjadi Yang Dipertuan Agong dahulu!  Kerongkong Alauddin bagai dihimpit, menyebabkan dia semakin sukar bernafas. 	 كران ايهندا اڠكاو ممڤوڽاءي كڤرچاياءن ترسبوت، تانه سمننجوڠ ڬاڬل ملواسكن ككواساءنڽ سباڬايمان يڠ درانچڠ اوليه اكو كتيک منجادي يڠ دڤرتوان اڬوڠ دهولو!  كروڠكوڠ علاءالدين باڬاي دهيمڤيت، مڽببكن دي سماكين سوكر برنفس.
Tetapi pandangannya tajam memaku Jagat Suci. 	 تتاڤي  ڤندڠنڽ تاجم مماكو جاڬت سوچي.
Ayahandaku percaya. 	 ايهنداكو ڤرچاي.
kepada kerjasama, membina hubungan. 	 كڤد كرجاسام، ممبينا هوبوڠن.
aman, berbanding. 	 امان، بربنديڠ.
engkau yang merancang untuk. 	 اڠكاو يڠ مرنچڠ اونتوق.
meluaskan jajahan kuasa dan. 	 ملواسكن ججاهن كواس دان.
membuatkan semua tunduk kepadamu!  Semua memang wajar tunduk kepadaku!  Jagat Suci menghempas Alauddin ke tanah. 	 ممبواتكن سموا توندوق كڤدمو!  سموا ميمڠ واجر توندوق كڤدكو!  جاڬت سوچي مڠهيمڤاس علاءالدين كتانه.
Sultan Semutar Putih itu tidak dilepaskan, kembali terapung. 	 سلطان سموتر ڤوتيه ايت تيدق دلڤسكن، كمبالي تراڤوڠ.
Apabila semua berada di genggamanku, maka kita akan aman damai, makmur!  Di bawah kezalimanmu dan kerosakan aqidah!  Engkau masih belum lahir saat aku memajukan Tanah Semenanjung!  Tubuh Alauddin dibanting lagi. 	 اڤابيلا سموا براد دڬڠڬمنكو، مک كيت اكن امان داماي، معمور!  دباوه كظاليمنمو دان كروسقن عقيدة!  اڠكاو ماسيه بلوم لاهير ساعت اكو مماجوكن تانه سمننجوڠ!  توبوه علاءالدين دبنتيڠ لاڬي.
Kali ini, tanah melekuk dan merekah. 	 كالي اين، تانه ملكوک دان مركه.
Alauddin memuntahkan darah. 	 علاءالدين ممونتهكن داره.
Tubuhnya semakin tidak bermaya. 	 توبوهڽ سماكين تيدق برماي.
Sekali lagi dia terapung di udara. 	 كمودين سكالي لاڬي دي تراڤوڠ دأودارا دأڠكت جاڬت سوچي.
Jasamu tidak dapat dinafikan. 	 جاسمو تيدق داڤت دنافيكن.
Engkau digelar ‘Jagat Suci’ kerana engkau pemimpin yang asalnya berhati suci, adil dan saksama. 	 اڠكاو دڬلر ’جاڬت سوچي‘ كران اڠكاو ڤميمڤين يڠ اصلڽ برهاتي سوچي، عاديل دان سقسام.
Ada wawasan dan benar-benar berkhidmat. 	 اد واوسن دان بنر٢برخدمت.
Tetapi kemudian syaitan telah membisik ke hatimu akan keangkuhan, bongkak, takabbur!   Jagat Suci terpempan. 	 تتاڤي كمودين شيطان تله ممبيسيق ك هاتيمو اكن كاڠكوهن، بوڠكق، تاكبّور! جاڬت سوچي ترڤمڤن.
Sebagaimana Iblis yang berdegil tidak mahu sujud kepada Adam. 	 سباڬايمان ابليس يڠ بردڬيل تيدق ماهو سجود كڤد آدم.
Engkau berdegil tidak mahu memberikan kepercayaan kepada penggantimu. 	 اڠكاو بردڬيل تيدق ماهو ممبريكن كڤرچاياءن كڤد ڤڠڬنتيمو.
Engkau tidak mahu melepaskan kuasa, dan mencari jalan untuk terus berkuasa. 	 اڠكاو تيدق ماهو ملڤسكن كواس، دان منچاري جالن اونتوق تروس بركواس.
Engkau akhirnya terjebak dengan sihir, dan mula memaksa semua tunduk kepadamu. 	 اڠكاو اخيرڽ ترجبق دڠن سيحير، دان مولا ممقسا سموا توندوق كڤدمو.
Untuk kebaikan kalian juga!  Jagat Suci membanting tubuh Alauddin lagi. 	 اونتوق كباءيقن كالين جوݢ!  جاڬت سوچي ممبنتيڠ توبوه علاءالدين لاڬي.
Kali ini, pemerintah Semutar Putih itu dilepaskan. 	 كالي اين، ڤمرينته سموتر ڤوتيه ايت دلڤسكن.
Jagat Suci melangkah pantas ke arah Alauddin. 	 جاڬت سوچي ملڠكه ڤانتس كأره علاءالدين.
Belum sempat Alauddin bangkit, kaki Jagat Suci menginjak tubuhnya. 	 بلوم سمڤت علاءالدين بڠكيت، كاكي جاڬت سوچي مڠينجق توبوهڽ.
Tetapi kalian tidak mahu bersyukur!  Alauddin diinjak berkali-kali. 	 تتاڤي كالين تيدق ماهو برشكور!  علاءالدين دإينجق بركالي-كالي.
Setiap injakan membuatkan bumi bergegar. 	 ستياڤ ينجکن ممبواتكن بومي برڬڬر.
Lekukan tanah semakin dalam. 	 ليكوقن تانه سماكين دالم.
Tubuh Alauddin sendiri mula terbenam. 	 توبوه علاءالدين سنديري مولا تربنم.
Darah dimuntahkan semakin banyak. 	 داره دمونتهكن سماكين باڽق.
Dengan musnahnya kalian pada hari ini, akan bermulalah zaman baru. 	 دڠن موسنهڽ كالين ڤد هاري اين، اكن برمولاله زمان بارو.
Zaman kegemilangan bagi Tanah Semenanjung. 	 زمان كڬميلڠن باڬي تانه سمننجوڠ.
Kita akan meluaskan kuasa ke Segenting Kra, Kerajaan Serawa, Siam, Majapahit! Jagat Suci ketawa besar. 	 كيت اكن ملواسكن كواس كسڬنتيڠ كرا، كراجاءن سراوا، كراجاءن بروني، كراجاءن سولو، سيام، سلوروه مجاڤاهيت! جاڬت سوچي كتاوا بسر.
Selama ini, kalian yang menentang kemajuan tersebut. 	 سلاما اين، كالين يڠ مننتڠ كماجوان ترسبوت.
Tanpa kalian, aku akan mampu melebarkan kekuasaan dengan lebih pantas!  Berapa banyak lagi nyawa akan terkorban untuk itu? Terketar-ketar Alauddin bersuara. 	 تنڤا كالين، اكو اكن ممڤو مليبركن ككواساءن دڠن لبيه ڤانتس!  براڤ باڽق لاڬي ڽاوا اكن ترقربان اونتوق ايت؟ تركتر-كتر علاءالدين برسوارا.
Jelas, dia tidak lagi bermaya, tetapi tetap juga menggagahkan diri untuk tidak mengalah. 	 جلس، دي تيدق لاڬي برماي، تتاڤي تتڤ جوݢ مڠڬاڬهكن ديري اونتوق تيدق مڠاله.
Dia tidak lagi mampu untuk berdiri mahupun bergerak. 	 دي تيدق لاڬي ممڤو اونتوق برديري ماهوڤون برڬرق.
Hanya mulut yang masih mampu bertutur. 	 هاڽ مولوت يڠ ماسيه ممڤو برتوتور.
Seberapa banyak yang perlu. 	 سبراڤ باڽق يڠ ڤرلو.
Jagat Suci menyeringai. 	 جاڬت سوچي مڽريڠاي.
Engkau akan gagal. 	 اڠكاو اكن ڬاڬل.
Kerana Nirnama?  Kerana itulah nasib orang angkuh sepertimu. 	 كران نيرنام؟  كران ايتله نصيب اورڠ اڠكوه سڤرتيمو.
al-Quran berulang kali mengulang kisah orang-orang angkuh sepertimu!  Jagat Suci ketawa. 	 القرءان براولڠ كالي مڠولڠ قيصه اورڠ٢ اڠكوه سڤرتيمو!  جاڬت سوچي كتاوا.
Setelah menyelesaikan kalian, akan aku bakar seluruh al-Quran di atas muka bumi ini!  Engkau tidak akan mampu!  Tawa Jagat Suci menjadi semakin galak. 	 ستله مڽلسايكن كالين، اكن اكو بكر سلوروه القرءان دأتس موک بومي اين!  اڠكاو تيدق اكن ممڤو!  تاو جاڬت سوچي منجادي سماكين ڬالق.
Aku telah memberikan segala-galanya untuk hal itu berlaku!   Mulut pemerintah Indera Kayangan itu terkumat-kamit. 	 اكو تله ممبريكن سڬالا-ڬالاڽ اونتوق حال ايت برلاكو!  مولوت ڤمرينته ايندرا كايڠن ايت تركومت-كاميت.
Semakin lama semakin laju. 	 سماكين لاما سماكين لاجو.
Dia seperti membaca jampi serakah dengan bahasa yang tidak dapat dicerna oleh telinga Alauddin. 	 دي سڤرتي ممباچ جمڤي سراڤه دڠن بهاس يڠ تيدق داڤت دچرنا اوليه تليڠا علاءالدين.
Sekali-sekala kedengaran nama-nama mambang disebut. 	 سكالي-سكالا كدڠرن نام٢ ممبڠ دسبوت.
Bebola hitam mata pemerintah Indera Kayangan itu mula menghilang ke atas, di sebalik kulit mata itu sendiri. 	 ببولا هيتم مات ڤمرينته ايندرا كايڠن ايت مولا مڠهيلڠ كأتس دسباليق كوليت مات ايت سنديري.
Asap yang berkepul-kepul muncul dari segenap tubuhnya. 	 اسڤ يڠ بركڤول-كڤول مولا مونچول دري سڬنڤ توبوهڽ.
Asap semakin tebal meghilangkan tubuh Jagat Suci dari pandangan. 	 اسڤ سماكين تبل مڠهيلڠكن توبوه جاڬت سوچي دري ڤندڠن.
Bulat mata Alauddin memerhatikan semua itu. 	 بولت مات علاءالدين ممرهاتيكن سموا ايت.
Tidak lama kemudian, sesusuk tubuh yang besarnya dua kali ganda manusia biasa, muncul. 	 تيدق لاما كمودين، سسوسوق توبوه يڠ بسرڽ دوا كالي ڬندا ماءنسي بياسا، مونچول.
Bertanduk dua, bersayap seperti kelawar, wajahnya merah kehitam-hitaman dengan taring panjang tidak lagi dapat diselindungkan. 	 برتندوق دوا، برسايڤ سڤرتي كلاور، واجهڽ ميره كهيتم-هيتمن دڠن تاريڠ ڤنجڠ تيدق لاڬي داڤت دسليندوڠكن.
Walau tanpa kekebalan, kekuatanku hakikatnya tidak tertanding!  Jagat Suci terus ketawa. 	 والاو تنڤا ككبالن، كقواتنكو حقيقتڽ تيدق ترتنديڠ لاڬي!  جاڬت سوچي تروس كتاوا.
Perawakan baharunya itu membuatkan semua yang berada di situ tergamam. 	 ڤراوقن بهاروڽ ايت ممبواتكن سموا يڠ براد دسيتو ترڬامام.
Perseteruan bagai terhenti buat seketika. 	 ڤرتمڤورن باڬاي ترهنتي بوات سكتيک.
Alauddin yang masih diinjaki Jagat Suci, terbenam lebih dalam memandangkan berat pemerintah Indera Kayangan itu telah bertambah. 	 علاءالدين يڠ ماسيه دإينجاكي جاڬت سوچي، تربنم لبيه دالم ممندڠكن برت ڤمرينته ايندرا كايڠن ايت تله برتمبه.
Wahai tentera-tentera Indera Kayangan. 	 واهاي تنترا٢ ايندرا كايڠن.
Kemenangan hari ini akan menjadi milik kita. 	 كمنڠن هاري اين اكن منجادي ميليق كيت.
Tanpa ragu, bantai musuh hingga tiada yang tersisa! Jagat Suci ketawa dengan amat kuat. 	 تنڤا راڬو، بنتاي موسوه هيڠݢ تياد يڠ ترسيسا! جاڬت سوچي كتاوا دڠن امت قوات.
Tentera Indera Kayangan menyahut dengan sorakan dan menggempur tentera Semutar Putih dan Kerajaan Serawa dengan lebih galak. 	 تنترا ايندرا كايڠن مڽاهوت دڠن سورقن دان مڠڬمڤور تنترا سموتر ڤوتيه دان كراجاءن سراوا دڠن لبيه ڬالق.
Jagat Suci mengangkat kaki dan menunduk. 	 جاڬت سوچي مڠڠكت كاكي دان منوندوق.
Tangannya mencapai kepala Alauddin. 	 تاڠنڽ منچاڤاي كڤالا علاءالدين.
Tubuh Sultan Semutar Putih itu terangkat. 	 توبوه سلطان سموتر ڤوتيه ايت تراڠكت.
Kakinya mulai jauh daripada menyentuh tanah. 	 كاكيڽ مولاءي جاءوه درڤد مڽنتوه تانه.
Sekarang, apakah engkau masih ada harapan kemenangan?   Perubahan perawakan Jagat Suci mendapat perhatian seluruh medan pertempuran. 	 سكارڠ، اڤاكه اڠكاو ماسيه اد هارڤن كمنڠن؟!  ڤراوبهن ڤراوقن جاڬت سوچي منداڤت ڤرهاتين سلوروه ميدن ڤرتمڤورن.
Tentera Indera Kayangan seperti disuntik kegilaan, menganggap perubahan susuk tubuh pemerintah mereka sebagai petanda kemenangan. 	 تنترا ايندرا كايڠن سڤرتي دسونتيق كڬيلاءن، مڠڠڬڤ ڤراوبهن سوسوق توبوه ڤمرينته مريک سباڬاي ڤتندا كمنڠن.
Mereka mengabaikan betapa hodoh dan menggerunkan rupa Jagat Suci. 	 مريک مڠابايكن بتاڤ هودوه دان مڠڬرونكن روڤا جاڬت سوچي.
Pada mereka, apa yang penting adalah kemenangan. 	 ڤد مريک، اڤ يڠ ڤنتيڠ اداله كمنڠن.
Bagaimana kalian boleh tunduk kepada binatang sedemikian rupa?!  Jebat berada dalam keadaan tersepit. 	 باڬايمان كالين بوليه توندوق كڤد بيناتڠ سدميكين روڤا؟!  جبت براد دالم كأداءن ترسڤيت.
Dia bukan sahaja perlu berhadapan dengan Nujum Surya, tetapi juga segerombolan tentera Indera Kayangan yang sentiasa mencari peluang untuk menumbangkannya. 	 دي بوكن سهاج ڤرلو برهادڤن دڠن نجوم سوريا، تتاڤي جوݢ سڬرومبولن تنترا ايندرا كايڠن يڠ سنتياس منچاري ڤلواڠ اونتوق منومبڠكنڽ.
Kasturi pula tidak menang tangan, cuba menangkis serangan-serangan Nujum Surya, sambil menjaga keselamatan Jenin. 	 كستوري ڤولا تيدق منڠ تاڠن، چوبا منڠكيس سرڠن٢ نجوم سوريا، سمبيل منجاݢ كسلامتن جنين.
Mereka juga sedang diasak oleh segerombolan tentera Indera Kayangan. 	 مريک جوݢ سدڠ ديسق اوليه سڬرومبولن تنترا ايندرا كايڠن.
Kita semua hakikatnya adalah binatang, Laksamana Jebat!  Nujum Surya tertawa. 	 كيت سموا حقيقتڽ اداله بيناتڠ، لقسامان جبت!  نجوم سوريا ترتاوا.
Dia semakin galak menggunakan sihir. 	 دي سماكين ڬالق مڠڬوناكن سيحير.
Tanah di sekelilingnya bergegar dan tercabut, membentuk beberapa bebola tanah yang terapung-apung, besar lagi padat. 	 تانه دسكليليڠڽ برڬڬر دان ترچابوت، ممبنتوق ببراڤ ببولا تانه يڠ تراڤوڠ-اڤوڠ، بسر لاڬي ڤدت.
Apa yang penting bagi kami adalah kemenangan. 	 اڤ يڠ ڤنتيڠ باڬي كامي اداله كمنڠن.
Walau apa jua cara untuk mendapatkannya! Tongkat sihir dihayunnya. 	 والاو اڤ جوا چارا اونتوق منداڤتكنڽ! توڠكت سيحير دهايونڽ.
Bebola-bebola tanah itu meluncur laju ke arah Jebat dan Kasturi. 	 ببولا٢ تانه ايت ملونچور لاجو كأره جبت دان كستوري.
Jebat mengambil sejenak masa untuk mengatur pernafasan. 	 جبت مڠمبيل سجنق ماس اونتوق مڠاتور ڤرنفسن.
Dia kemudian disibukkan oleh tujahan-tujahan senjata dari belakang, kiri dan kanan. 	 دي كمودين دسيبوقكن اوليه تواجهن٢ سنجات دري بلاكڠ، كيري دان كانن.
Tangkas dia mengelak serangan-serangan tersebut. 	 تڠكس دي مڠيلق سرڠن٢ ترسبوت.
Keadaan itu membuatkan Jebat hanya sempat bersiaga pada saat yang terakhir untuk menghadapi serangan Nujum Surya. 	 كأداءن ايت ممبواتكن جبت هاڽ سمڤت برسياݢ ڤد ساعت يڠ تراخير اونتوق مڠهادڤي سرڠن نجوم سوريا.
Jebat merodok keris dengan sepenuh kekuatan, menghasilkan tujahan berkuasa tinggi, membelah bebola tanah yang pertama sampai kepadanya. 	 جبت مرودوق كريس دڠن سڤنوه كقواتن، مڠحاصيلكن تواجهن بركواس تيڠڬي، ممبله ببولا تانه يڠ ڤرتام سمڤاي كڤدڽ.
Beberapa bebola tanah lain melanggar tentera Indera Kayangan yang mengelilinginya. 	 ببراڤ ببولا تانه لاءين ملڠڬر تنترا ايندرا كايڠن يڠ مڠليليڠيڽ.
Baru sahaja Jebat hendak mengukir sengihan, beberapa bebola tanah lain membuntuti, dan dirinya terus dihentam bebola-bebola besar tersebut. 	 بارو سهاج جبت هندق مڠوكير سڠيهن، ببراڤ ببولا تانه لاءين ممبونتوتي، دان ديريڽ تروس دهنتم ببولا٢ بسر ترسبوت.
Dia terseret ke belakang beberapa depa, melanggar tidak kira lawan atau kawan. 	 دي ترسيريت كبلاكڠ ببراڤ دڤا، ملڠڬر تيدق كيرا لاون اتاو كاون.
Kasturi mengambil langkah yang berbeza. 	 كستوري مڠمبيل لڠكه يڠ بربيذا.
Dia pantas memeluk Jenin, sambil mengelak satu juluran tombak. 	 دي ڤانتس مملوق جنين، سمبيل مڠيلق ساتو جولورن تومبق.
Kemudian, dia melompat dengan memijak musuh paling hampir, sebelum melakukan lompatan balik kuang yang lebih tinggi. 	 كمودين، دي ملومڤت دڠن مميجق موسوه ڤاليڠ همڤير، سبلوم ملاكوكن لومڤتن باليق كواڠ يڠ لبيه تيڠڬي.
Mengakibatkan bebola-bebola tanah tadi melanggar musuh-musuh yang mengelilinginya, sementara dia selamat mendarat di tempat yang sama. 	 مڠاكيبتكن ببولا٢ تانه تادي ملڠڬر موسوه٢ يڠ مڠليليڠيڽ، سمنتارا دي سلامت مندارت دتمڤت يڠ سام.
Laksamana Kasturi, kita tidak akan dapat bertahan lebih lama jika berterusan begini. 	 لقسامان كستوري، كيت تيدق اكن داڤت برتاهن لبيه لاما جک برتروسن بڬيني.
Benar, mamanda bendahara Jenin. 	 بنر، ممندا بنداهارا جنين.
Tetapi kita benar-benar terhimpit. 	 تتاڤي كيت بنر٢ترهيمڤيت.
Aku memikirkan kita wajar berundur ke tempat yang lebih selamat. 	 اكو مميكيركن كيت واجر براوندور كتمڤت يڠ لبيه سلامت.
Kemudian, menyusun kembali tentera kita mana yang termampu, supaya kita dapat melakukan serangan balas dengan lebih baik. 	 كمودين، مڽوسون كمبالي تنترا كيت مان يڠ ترممڤو، سوڤاي كيت داڤت ملاكوكن سرڠن بالس دڠن لبيه باءيق.
Jenin mengangguk. 	 جنين مڠڠڬوق.
Ayuh, kita beredar. 	 ايوه، كيت بريدر.
Namun, baru sahaja Kasturi mahu membuka langkah, tanah di sekeliling mereka terangkat tinggi dan membentuk dinding tebal. 	 نامون، بارو سهاج كستوري ماهو ممبوک لڠكه، تانه دسكليليڠ مريک تراڠكت تيڠڬي دان ممبنتوق دينديڠ تبل.
Beredar? Apakah kalian sudah menyedari yang kalian akan tumbang pada hari ini? Di manakah keyakinan kalian? Nujum Surya menghentak-hentak tongkat sambil galak ketawa. 	 برايدر؟ اڤاكه كالين سوده مڽدري يڠ كالين اكن تومبڠ ڤد هاري اين؟ د مانكه كيقينن كالين؟ نجوم سوريا مڠهنتق-هنتق توڠكت سمبيل ڬالق كتاوا.
Dalam masa sebentar sahaja, dinding tanah itu dinaiki tentera-tentera Indera Kayangan. 	 دالم ماس سبنتر سهاج، دينديڠ تانه ايت ديناءيقي تنترا٢ ايندرا كايڠن.
Nujum Surya mula dikelilingi mereka. 	 نجوم سوريا مولا دكليليڠي مريک.
Mampus kalian berdua! Tongkat sihir itu diacukan ke arah Kasturi dan Jenin. 	 ممڤوس كالين بردوا! توڠكت سيحير ايت دچواءكن كأره كستوري دان جنين.
Angin kuat terhasil, memukul tubuh kedua-duanya. 	 اڠين قوات ترحاصيل، مموكول توبوه كدوا-دواڽ.
Jenin melayang lalu melanggar dinding di belakangnya, sementara Kasturi masih kekal di tempatnya, melawan tamparan angin yang menerpa. 	 جنين ملايڠ لالو ملڠڬر دينديڠ دبلاكڠڽ، سمنتارا كستوري ماسيه ككل دتمڤتڽ، ملاوان تمڤرن اڠين يڠ منرڤا.
Bunuh mereka! Nujum Surya melaung. 	 بونوه مريک! نجوم سوريا ملاءوڠ.
Tentera Indera Kayangan bergerak pantas ke arah Laksamana Semutar Putih itu dan Jenin. 	 تنترا ايندرا كايڠن برڬرق ڤانتس كأره لقسامان سموتر ڤوتيه ايت دان جنين.
Tiba-tiba, satu dentuman kuat kedengaran, membingitkan pendengaran semua. 	 تيبا٢، ساتو دنتومن قوات كدڠرن، ممبيڠيتكن ڤندڠرن سموا.
Angin kuat menerpa dari satu arah, membuatkan dinding tanah yang dibina oleh Nujum Surya berderai dan kemudian ketulan-ketulannya terbang dibawa angin menghentam ke arah ahli sihir tersebut. 	 اڠين قوات منرڤا دري ساتو اره، ممبواتكن دينديڠ تانه يڠ دبينا اوليه نجوم سوريا بردراي دان كمودين كتولن-كتولنڽ تربڠ دباوا اڠين مڠهنتم كأره اهلي سيحير ترسبوت.
Nujum Surya dan gerombolan tentera Indera Kayangan kelam-kabut berhadapan dengan ketulan-ketulan tanah yang bertubi-tubi menghentam tubuh mereka. 	 نجوم سوريا دان ڬرومبولن تنترا ايندرا كايڠن كلم-كابوت برهادڤن دڠن كتولن٢ تانه يڠ برتوبي-توبي مڠهنتم توبوه مريک.
Ahli sihir itu pada saat akhir sempat menghentak tongkat, menghasilkan perlindungan angin bagi mengelilingi tubuhnya. 	 اهلي سيحير ايت ڤد ساعت اخير سمڤت مڠهنتق توڠكت، مڠحاصيلكن ڤرليندوڠن اڠين باڬي مڠليليڠي توبوهڽ.
Tentera Indera Kayangan pula ada yang terbunuh, dan ramai cedera parah. 	 تنترا ايندرا كايڠن ڤولا اد يڠ تربونوه، دان راماي چدرا ڤاره.
Kabus dan debu mula menutupi kawasan tersebut. 	 كابوس دان دبو مولا منوتوڤي كاوسن ترسبوت.
Jenin dan Kasturi terpinga-pinga. 	 جنين دان كستوري ترڤيڠا-ڤيڠا.
Sama-sama menoleh ke belakang, arah angin itu datang. 	 سام٢منوليه كبلاكڠ، اره اڠين ايت داتڠ.
Siapa?  Mat Jenin! Suara Nadim kedengaran sambil tubuhnya keluar dari selimut kabus debu tersebut. 	 سياڤا؟  مت جنين! سوارا نديم كدڠرن سمبيل توبوهڽ كلوار دري سليموت كابوس دبو ترسبوت.
Di belakangnya, kelihatan Nirnama kembali berdiri tegak. 	 دبلاكڠڽ، كليهتن نيرنام كمبالي برديري تڬق.
Sepertinya Nirnama yang melancarkan tumbukan, menghasilkan terpaan angin dahsyat seketika tadi. 	 سڤرتيڽ نيرنام يڠ ملنچركن تومبوقن، مڠحاصيلكن ترڤاءن اڠين دهشت سكتيک تادي.
Nirnama! Kasturi mengukir senyuman lebar. 	 نيرنام! كستوري مڠوكير سڽومن ليبر.
Nirnama dan Nadim mendapatkan mereka berdua. 	 نيرنام دان نديم منداڤتكن مريک بردوا.
Bahu Kasturi ditepuk Nirnama. 	 باهو كستوري دتڤوك نيرنام.
Pergilah engkau bersama-sama Nadim dan Muhammad Jenin. 	 ڤرڬيله اڠكاو برساما-سام نديم دان محمد جنين.
Susun kembali tentera kita. 	 سوسون كمبالي تنترا كيت.
Selagi kita masih bernyawa, selagi itu peluang masih ada. 	 سلاڬي كيت ماسيه برڽاوا، سلاڬي ايت ڤلواڠ ماسيه اد.
Kasturi mengangguk. 	 كستوري مڠڠڬوق.
Ayuh!  Kasturi bergerak melepasi Nirnama. 	 ايوه!  كستوري برڬرق ملڤسي نيرنام.
Dengan mendepangkan tangan, dia membawa Jenin serta  Nadim meninggalkan tempat itu bersama dengannya. 	 دڠن مندڤڠكن تاڠن، دي ممباوا جنين سرتا نديم منيڠڬلكن تمڤت ايت برسام دڠنڽ.
Hati-hati, Nirnama! Nadim melaung. 	 هاتي٢، نيرنام! نديم ملاءوڠ.
Allah bersamamu!  Nirnama sekadar menghantar mereka dengan pandangan bersama senyuman nipis. 	 الله برساممو!  نيرنام سقدر مڠهنتر مريک دڠن ڤندڠن برسام سڽومن نيڤيس.
Dia melihat ketiga-tiga mereka menyelinap di tengah-tengah perang yang berkecamuk. 	 دي مليهت كتيݢ-تيݢ مريک مڽليناڤ دتڠه-تڠه ڤرڠ يڠ بركچاموق.
Dengan perkembangan ini, Nirnama yakin tidak lama lagi tentera Semutar Putih akan berjaya disusun semula, dan mampu melakukan serangan balas yang lebih baik bagi menghadapi Indera Kayangan. 	 دڠن ڤركمبڠن اين، نيرنام يقين تيدق لاما لاڬي تنترا سموتر ڤوتيه اكن برجاي دسوسون سمولا، دان ممڤو ملاكوكن سرڠن بالس يڠ لبيه باءيق باڬي مڠهادڤي ايندرا كايڠن.
Dia percaya akan kemampuan Laksamana Kasturi, Nadim dan Jenin. 	 دي ڤرچاي اكن كممڤوان لقسامان كستوري، نديم دان جنين.
Ah, engkau rupanya, pendekar berparut!  Suara Nujum Surya membuatkan Nirnama menoleh kembali ke arahnya. 	 اه، اڠكاو روڤاڽ، ڤنديكر برڤاروت!  سوارا نجوم سوريا ممبواتكن نيرنام منوليه كمبالي كأرهڽ.
Tentera Indera Kayangan bergelimpangan di sekitar ahli sihir tersebut. 	 تنترا ايندرا كايڠن برڬليمڤڠن دسكيتر اهلي سيحير ترسبوت.
Kita bertemu semula. 	 كيت برتمو سمولا.
Apakah kali ini engkau akan mempersembahkan kehebatanmu?  Yang hebat hanyalah Allah. 	 اڤاكه كالي اين اڠكاو اكن ممڤرسمبهكن كهيبتنمو؟  يڠ هيبت هاڽله الله.
Pendek jawapan Nirnama. 	 ڤينديق جواڤن نيرنام.
Pecah tawa Nujum Surya. 	 ڤچه تاوا نجوم سوريا.
Apakah engkau manusia suci?  Tiada manusia suci daripada dosa. 	 اڤاكه اڠكاو ماءنسي سوچي؟  تياد ماءنسي سوچي درڤد دوسا.
Tetapi manusia yang beriman adalah mereka yang sentiasa berusaha mensucikan dirinya daripada dosa-dosa. 	 تتاڤي ماءنسي يڠ برايمان اداله مريک يڠ سنتياس براوسها منسوچيكن ديريڽ درڤد دوسا٢.
Tawa berubah menjadi sengihan sinis. 	 تاوا براوبه منجادي سڠيهن سينيس.
Tetapi engkau akhirnya berada di sini. 	 تتاڤي اڠكاو اخيرڽ براد دسيني.
Saat tentera Semutar Putih dan Kerajaan Serawa di ambang kekalahan. 	 ساعت تنترا سموتر ڤوتيه دان كراجاءن سراوا دأمبڠ ككالهن.
Apakah engkau mahu turut mati bersama mereka?  Bahkan kedatanganku adalah usaha untuk mereka bangkit semula. 	 اڤاكه اڠكاو ماهو توروت ماتي برسام مريک؟  بهكن كداتڠنكو اداله اوسها اونتوق مريک بڠكيت سمولا.
Keyakinan Nirnama membuatkan Nujum Surya mengetap geraham. 	 كيقينن نيرنام ممبواتكن نجوم سوريا مڠتڤ ڬراهم.
Jika demikian, berse. 	 جک دمکين، برسي.
Mata Nujum Surya membulat. 	 مات نجوم سوريا ممبولت.
Tangkas dia melompat dari tempat dia berdiri dan melindungi tubuhnya dengan angin yang menderu. 	 تڠكس دي ملومڤت دري تمڤت دي برديري دان مليندوڠي توبوهڽ دڠن اڠين يڠ مندرو.
Beberapa jarum yang hampir-hampir menyentuh wajahnya, terpelanting ke merata tempat. 	 ببراڤ جاروم يڠ همڤير٢ مڽنتوه واجهڽ، ترڤلنتيڠ كمراتا تمڤت.
Cendana dilihat sedang menunduk di tempat dia berdiri. 	 چندانا دليهت سدڠ منوندوق دتمڤت دي برديري.
Di belakang Cendana, tentera Indera Kayangan satu persatu tumbang dibunuh sekumpulan manusia berpakaian serba gelap. 	 دبلاكڠ چندانا، تنترا ايندرا كايڠن ساتو ڤرساتو تومبڠ دبونوه سكومڤولن ماءنسي برڤاكاين  سربا ڬلڤ.
Hampir sahaja mereka tidak dapat dilihat kerana diselimuti zulmat malam yang kian pekat. 	 همڤير سهاج مريک تيدق داڤت دليهت كران دسليموتي ظلمة مالم يڠ كين ڤكت.
Erangan memenuhi suasana. 	 إيريڠن ممنوهي سواسان.
Bunyi senjata tajam menusuk tubuh bersama percikan darah kedengaran berturut-turut. 	 بوڽي سنجات تاجم منوسوق توبوه برسام ڤرچيقن داره كدڠرن برتوروت-توروت.
Engkau!  Ya, aku. 	 اڠكاو!  يا، اكو.
Kita bertemu sekali lagi, nujum jahanam. 	 كيت برتمو سكالي لاڬي، نجوم جهنم.
Cendana bangkit dan bersiaga. 	 چندانا بڠكيت دان برسياݢ.
Kelewang dihunusnya. 	 كليواڠ دهونوسڽ.
Kita tamatkan pertembungan tempoh hari!  Nujum Surya sebentar memandang Nirnama, sebentar memandang Cendana. 	 كيت تمتكن ڤرتمبوڠن تيمڤوه هاري!  نجوم سوريا سبنتر ممندڠ نيرنام، سبنتر ممندڠ چندانا.
Kalian fikir, dengan angka kalian, aku akan tumbang dengan mudah? Dia ketawa kuat. 	 كالين فيكير، دڠن اڠک كالين، اكو اكن تومبڠ دڠن موده؟ دي كتاوا قوات.
Terus diacungnya tongkat ke atas. 	 تروس دأچوڠڽ توڠكت كأتس.
Tanah di sekelilingnya bergegar hebat. 	 تانه دسكليليڠڽ برڬڬر هيبت.
Kemudian, naik beberapa gumpalan tanah, dibentuk seperti manusia bertubuh sasa. 	 كمودين، ناءيق ببراڤ ڬومڤلن تانه، دبنتوق سڤرتي ماءنسي برتوبوه ساس.
Sepuluh manusia tanah terbentuk. 	 سڤولوه ماءنسي تانه تربنتوق.
Masing-masing bagaikan bernyawa, siap siaga untuk bertarung. 	 ماسيڠ٢ باڬايكن برڽاوا، سياڤ سياݢ اونتوق برتاروڠ.
Aku ahli sihir paling berkuasa di Tanah Semenanjung ini. 	 اكو اهلي سيحير ڤاليڠ بركواس دتانه سمننجوڠ اين.
Kalian tidak akan ada peluang menumbangkan aku! Nujum Surya ketawa besar. 	 كالين تيدق اكن اد ڤلواڠ منومبڠكن اكو! نجوم سوريا كتاوا بسر.
Yang berkuasa hanyalah Allah. 	 يڠ بركواس هاڽله الله.
Dan hanya Cik Cendana yang akan berhadapan denganmu. 	 دان هاڽ چيق چندانا يڠ اكن برهادڤن دڠنمو.
Nirnama memandang tepat ke arah Cendana. 	 نيرنام ممندڠ تڤت كأره چندانا.
Cendana mengangguk. 	 چندانا مڠڠڬوق.
Nujum Surya tercengang. 	 نجوم سوريا ترچڠڠ.
Dia memandang srikandi itu. 	 دي ممندڠ سريكندي ايت.
Apabila dia memandang Nirnama, lelaki berparut itu telah tiada. 	 اڤابيلا دي ممندڠ نيرنام، للاكي برڤاروت ايت تله تياد.
Angkuh!  Dia bukan angkuh. 	 اڠكوه!  دي بوكن اڠكوه.
Dia yakin kepada Allah subhanahu wa taala, bahawa usahaku akan menjadi asbab kemenangan kami ke atasmu! Cendana menarik kembali perhatian Nujum Surya. 	 دي يقين كڤد الله سبحانه وتعالى، بهاوا اوسهاكو اكن منجادي اسباب كمنڠن كامي كأتسمو! چندانا مناريق كمبالي ڤرهاتين نجوم سوريا.
Jika demikian, engkaulah yang akan aku tumbangkan terlebih dahulu! Nujum Surya menalakan tongkat ke arah Cendana. 	 جک دمکين، اڠكاوله يڠ اكن اكو تومبڠكن ترلبيه دهولو! نجوم سوريا منالاكن توڠكت كأره چندانا.
Sepuluh manusia tanah yang berdiri di sekelilingnya, terus bergerak menuju Cendana. 	 سڤولوه ماءنسي تانه يڠ برديري دسكليليڠڽ، تروس برڬرق منوجو چندانا.
Dengan nama Allah yang tiada tandingan, kalianlah yang akan ditumbangkan! Cendana tidak mempamerkan gerun, terus memecut, bersiap untuk melibas senjata. 	 دڠن نام الله يڠ تياد تنديڠن، كالينله يڠ اكن دتومبڠكن! چندانا تيدق ممڤاميركن ڬرون، تروس ممچوت، برسياڤ اونتوق مليبس سنجات.
Mari!   Sang Kelembai rakus memusnahkan batu-batu berbentuk manusia sambil ketawa bagai orang hilang akal. 	 ماري!    سڠ كلمباي راكوس مموسنهكن باتو٢ بربنتوق ماءنسي سمبيل كتاوا باڬاي اورڠ هيلڠ عقل.
Di sekeliling lelaki itu, tentera-tentera malang yang telah berubah menjadi batu akibat bertentang mata dengannya. 	 دسكليليڠ للاكي ايت، تنترا٢ مالڠ يڠ تله براوبه منجادي باتو عاقبة برتنتڠ مات دڠنڽ.
Tidak kira tentera Semutar Putih, Kerajaan Serawa, hatta tentera Indera Kayangan sendiri, tidak terlepas daripada menjadi mangsa. 	 تيدق كيرا تنترا سموتر ڤوتيه، كراجاءن سراوا، حتى تنترا ايندرا كايڠن سنديري، تيدق ترلڤس درڤد منجادي مڠسا.
Ini menyebabkan semua cuba sedaya upaya menjauhi Sang Kelembai. 	 اين مڽببكن سموا چوبا سداي اوڤاي منجاءوهي سڠ كلمباي.
Mereka tidak mahu berada berhampirannya, risau akan menjadi batu. 	 مريک تيدق ماهو براد برهمڤيرنڽ، ريساو اكن منجادي باتو.
Tetapi setelah batu-batu di sekelilingnya habis dihancurkan, Sang Kelembai akan berubah tempat. 	 تتاڤي ستله باتو٢ دسكليليڠڽ هابيس دهنچوركن، سڠ كلمباي اكن براوبه تمڤت.
Dengan sihirnya, dia akan berdesup hilang sebelum muncul di tengah-tengah kecamuk peperangan, memburu mangsa yang seterusnya. 	 دڠن سيحيرڽ، دي اكن بردسوڤ هيلڠ سبلوم مونچول دتڠه-تڠه كچاموق ڤڤرڠن، ممبورو مڠسا يڠ ستروسڽ.
Jarang Sang Kelembai dibenarkan serakus ini, memandangkan dia biasanya digunakan oleh Jagat Suci untuk menjadi pemburu dan pembunuh upahan. 	 جارڠ سڠ كلمباي دبنركن سراكوس اين، ممندڠكن دي بياساڽ دڬوناكن اوليه جاڬت سوچي اونتوق منجادي ڤمبورو دان ڤمبونوه اوڤهن.
Mebunuh satu-satu mangsa secara senyap dan hendap. 	 مبونوه ساتو٢ مڠسا سچارا سڽڤ دان هندڤ.
Hari ini, dia dapat melampiaskan serakahnya untuk membunuh sesuka hati. 	 هاري اين، دي داڤت ملامڤياسكن سراكهڽ اونتوق ممبونوه سسوک هاتي.
Musnah!  Sang Kelembai mahu menghancurkan patung batu terakhir di situ. 	 موسنه!  سڠ كلمباي ماهو مڠهنچوركن ڤاتوڠ باتو تراخيردسيتو.
Tetapi tangannya dicapai seseorang. 	 تتاڤي تاڠنڽ دچاڤاي سساورڠ.
Segera dia menoleh. 	 سڬرا دي منوليه.
Matanya tepat menatap wajah Nirnama yang sedang memejamkan mata. 	 ماتڽ تڤت مناتڤ واجه نيرنام يڠ سدڠ ممجمکن مات.
Bulu romanya merinding. 	 بولو روماڽ مرينديڠ.
Tanpa bertangguh, dia melancarkan tumbukan. 	 تنڤا برتڠݢوه، دي ملنچركن تومبوقن.
Nirnama menyendeng seraya menghantar satu tumbukan pantas, tepat mendarat ke rusuk Sang Kelembai. 	 نيرنام مڽندڠ سرايا مڠهنتر ساتو تومبوقن ڤانتس، تڤت مندارت كروسوق سڠ كلمباي.
Tubuh Sang Kelembai terangkat sedikit ke udara. 	 توبوه سڠ كلمباي تراڠكت سديكيت كأودارا.
Mulutnya memuntahkan darah. 	 مولوتڽ ممونتهكن داره.
Nirnama melancarkan satu tendangan ke perutnya, namun pada masa yang sama, Sang Kelembai turut melakukan perkara yang serupa. 	 نيرنام ملنچركن ساتو تندڠن كڤروتڽ، نامون ڤد ماس يڠ سام، سڠ كلمباي توروت ملاكوكن ڤركارا يڠ سروڤا.
Kedua-dua mereka terjarak akibat terpelanting ke arah berlawanan sekitar tiga depa. 	 كدوا-دوا مريک ترجارق عاقبة ترڤلنتيڠ كأره برلاونن سكيتر تيݢ دڤا.
Akhirnya. 	 اخيرڽ.
Apakah hari ini kita akan menyempurnakan pertarungan kita?  Seingat aku, engkau yang melarikan diri, bukan?  Sang Kelembai terpempan. 	 اڤاكه هاري اين كيت اكن مڽمڤورناكن ڤرتاروڠن كيت؟  سإيڠت اكو، اڠكاو يڠ ملاريكن ديري، بوكن؟  سڠ كلمباي ترڤمڤن.
Rasa terhina apabila Nirnama melontar soalan tersebut. 	 راس ترهينا اڤابيلا نيرنام ملونترسوءالن ترسبوت.
Daku tidak cukup bersedia untuk berhadapan dengan engkau ketika itu. 	 داكو تيدق چوكوڤ برسديا اونتوق برهادڤن دڠن اڠكاو كتيک ايت.
Nirnama tersengih. 	 نيرنام ترسڠيه.
Aku wajar berterima kasih kepadamu. 	 اكو واجر برتريما كاسيه كڤدمو.
Jika bukan kerana keangkuhanmu, kami tidak akan benar-benar pasti akan pakatan Tuha dan Puteri Gunung Ledang. 	 جک بوكن كران كأڠكوهنمو، كامي تيدق اكن بنر٢ ڤستي اكن ڤاكتن توها دان ڤوتري ڬونوڠ ليدڠ.
Apakah engkau tahu bahawa Ratna Gumilah merupakan adindaku? Hari ini aku akan tuntut bela atas kematiannya. 	 اڤاكه اڠكاو تاهو بهاوا رتنا ڬوميله مروڤاكن ادينداكو؟ هاري اين اكو اكن تونتوت بلا اتس كماتينڽ.
Jika bukan dengan engkau, dengan nyawa seramai-ramai pendekar Semutar Putih dan Kerajaan Serawa di sini! Sang Kelembai mengepal dua penumbuk ke hadapan wajahnya. 	 جک بوكن دڠن اڠكاو، دڠن ڽاوا سراماي-راماي ڤنديكر سموترڤوتيه دان كراجاءن سراوا دسيني! سڠ كلمباي مڠڤل دوا ڤنومبوق كهادڤن واجهڽ.
Terzahir sebab mengapa dia begitu rakus membunuh ramai orang hari ini. 	 ترظاهير سبب مڠاڤ دي بڬيتو راكوس ممبونوه راماي اورڠ هاري اين.
Pendekar berparut di hadapannya menggeleng. 	 ڤنديكر برڤاروت دهادڤنڽ مڠڬيليڠ.
Dia menerima akibat yang selayaknya dengan tindakan yang telah dilakukan. 	 دي منريما عاقبة يڠ سلايقڽ دڠن تيندقن يڠ تله دلاكوكن.
Dia telah diberikan peluang bertaubat tetapi mengenepikan peluang. 	 دي تله دبريكن ڤلواڠ برتوبة تتاڤي مڠنڤيكن ڤلواڠ.
Aku akui engkau mungkin mempunyai kekuatan mengatasiku, Nirnama. 	 اكو اكوءي اڠكاو موڠكين ممڤوڽاءي كقواتن مڠاتسيكو، نيرنام.
Tetapi bukan semua pertarungan perlu daku layani bagaikan pendekar. 	 تتاڤي بوكن سموا ڤرتاروڠن ڤرلو داكو لايني باڬايكن ڤنديكر.
Sang Kelembai tertawa sebelum berpaling untuk berdesup pergi. 	 سڠ كلمباي ترتاوا سبلوم برڤاليڠ اونتوق بردسوڤ ڤرڬي.
Daku boleh menumbangkan sebanyak mungkin tentera Semutar Putih dan Kerajaan Serawa, berbanding menghabis masa bertarung denganmu di sini!  Nirnama tidak mengejar. 	 داكو بوليه منومبڠكن سباڽق موڠكين تنترا سموتر ڤوتيه دان كراجاءن سراوا، بربنديڠ مڠهابيس ماس برتاروڠ دڠنمو دسيني!  نيرنام تيدق مڠجر.
Wajahnya kekal dihiasi senyuman nipis. 	 واجهڽ ككل دهياسي سڽومن نيڤيس.
Hairan apabila Nirnama tidak mengejarnya, Sang Kelembai menoleh ke belakang. 	 حيران اڤابيلا نيرنام تيدق مڠجرڽ، سڠ كلمباي منوليه كبلاكڠ.
Nirnama masih berdiri di tempat tadi. 	 نيرنام ماسيه برديري دتمڤت تادي.
Aku tidak akan membenarkan! Jebat tiba-tiba muncul dari arah berlawanan. 	 اكو تيدق اكن ممبنركن! جبت تيبا٢ مونچول دري اره برلاونن.
Hampir sahaja kepala Sang Kelembai dirodok sebilah keris. 	 همڤير سهاج كڤالا سڠ كلمباي درودوق سبيله كريس.
Mujur dia sempat berdesup menghilang. 	 موجور دي سمڤت بردسوڤ مڠهيلڠ.
Tetapi belum sempat jin yang membantu dia bergerak sedemikian membawanya pergi lebih jauh, Sang Kelembai tiba-tiba muncul semula dan berada di tengah-tengah udara, sebelum jatuh berguling-guling. 	 تتاڤي بلوم سمڤت جين يڠ ممبنتو دي برڬرق سدميكين ممباواڽ ڤرڬي لبيه جاءوه ، سڠ كلمباي تيبا٢ مونچول سمولا دان براد دتڠه-تڠه اودارا، سبلوم جاتوه برڬوليڠ-ڬوليڠ.
Sang Kelembai terpinga-pinga. 	 سڠ كلمباي ترڤيڠا-ڤيڠا.
Dia menoleh. 	 دي منوليه.
Kelihatan Nirnama sedang melutut sebelah kaki di sisi Jebat. 	 كليهتن نيرنام سدڠ ملوتوت سبله كاكي دسيسي جبت.
Lutut kanannya tidak benar-benar menyentuh tanah. 	 لوتوت كاننڽ تيدق بنر٢ مڽنتوه تانه.
Jebat memandang Nirnama di sisi. 	 جبت ممندڠ نيرنام دسيسي.
Berjaya?  Nirnama mengangguk. 	 برجاي؟  نيرنام مڠڠڬوق.
Alhamdulillah. 	 الحمدلله.
Terima kasih kakanda Jebat. 	 تريما كاسيه ككندا جبت.
Taming Sari dihunus sebelum Nirnama membenam senjata itu sampai menyentuh tanah. 	 تاميڠ ساري دهونوس سبلوم نيرنام ممبنم سنجات ايت سمڤاي مڽنتوه تانه.
Bau hangit kemudian semerbak memenuhi sekitar, mencucuk-cucuk hidung. 	 باءو هاڠيت كمودين سمربق ممنوهي سكيتر، منچوچوق-چوچوق هيدوڠ.
Hatta Sang Kelembai sendiri dapat menghidunya. 	 حتى سڠ كلمباي سنديري داڤت مڠهيدوڽ.
Celaka. 	 چلاک.
Apakah. 	 اڤاكه.
Ya, jahanam. 	 يا، جهنم.
Engkau tidak akan dapat berdesup lagi menghilangkan diri. 	 اڠكاو تيدق اكن داڤت بردسوڤ لاڬي مڠهيلڠكن ديري.
Jebat menapak ke hadapan. 	 جبت مناڤق كهادڤن.
Seranganku tadi sekadar untuk mengalihkan perhatianmu sahaja. 	 سرڠنكو تادي سقدر اونتوق مڠاليهكن ڤرهاتينمو سهاج.
Pada masa yang sama Nirnama dapat menermak jin yang membawamu ke hulu dan ke hilir. 	 ڤد ماس يڠ سام نيرنام داڤت منرمق جين يڠ ممباوامو كهولو دان كهيلير.
Nirnama bangkit. 	 نيرنام بڠكيت.
Taming Sari disarung semula. 	 تاميڠ ساري دساروڠ سمولا.
Pergi, Nirnama. 	 ڤرڬي، نيرنام.
Aku uruskan manusia celaka ini. 	 اكو اوروسكن ماءنسي چلاکا اين.
Dia masih seorang yang berkemampuan. 	 دي ماسيه سأورڠ يڠ بركممڤوان.
Berhati-hati dengan pandangan matanya. 	 برهاتي-هاتي دڠن ڤندڠن ماتڽ.
Jebat mengangguk. 	 جبت مڠڠڬوق.
Tidak perlu risaukan aku. 	 تيدق ڤرلو ريساوكن اكو.
Nirnama mengukir senyuman lebar. 	 نيرنام مڠوكير سڽومن ليبر.
Dia terus bergerak. 	 دي تروس برڬرق.
Sang Kelembai tidak lagi boleh bergerak jauh dalam masa yang sebentar. 	 سڠ كلمباي تيدق لاڬي بوليه برڬرق جاءوه دالم ماس يڠ سبنتر.
Dia sendiri dapat merasakannya. 	 دي سنديري داڤت مراساكنڽ.
Jin yang membantunya untuk bergerak sedemikian, jelas telah terbunuh. 	 جين يڠ ممبنتوڽ اونتوق برڬرق سدميكين، جلس تله تربونوه.
Bagaimana, dia tidak pasti. 	 باڬايمان، دي تيدق ڤستي.
Langsung dia tidak menyangka Nirnama mempunyai kelebihan untuk menangkap dan membunuh jin tersebut. 	 لڠسوڠ دي تيدق مڽڠک نيرنام ممڤوڽاءي كلبيهن اونتوق منڠكڤ دان ممبونوه جين ترسبوت.
Adinda seperguruanku itu memang penuh dengan kejutan, bukan? Jebat bersuara dengan mata terpejam. 	 اديندا سڤرڬوروانكو ايت ميمڠ ڤنوه دڠن كجوتن، بوكن؟ جبت برسوارا دڠن مات ترڤجام.
Yakah? Persoalannya, apakah engkau sehebat dia?  Persoalan, apakah aku perlu sehebat dia untuk menumbangkan engkau?  Jebat mula mengalunkan kerisnya. 	 ياكه؟ ڤرسوءالنڽ، اڤاكه اڠكاو سهيبت دي؟  ڤرسوءالن، اڤاكه اكو ڤرلو سهيبت دي اونتوق منومبڠكن اڠكاو؟  جبت مولا مڠالونكن كريسڽ.
Persoalan lebih besar, apakah kami percaya bahawa kekuatan kami yang menumbangkan musuh, atau kami percaya bahawa kekuatan Allah-lah yang membantu kami menumbangkan musuh?  Jebat tersenyum sinis. 	 ڤرسوءالن لبيه بسر، اڤاكه كامي ڤرچاي بهاوا كقواتن كامي يڠ منومبڠكن موسوه، اتاو كامي ڤرچاي بهاوا كقواتن الله له يڠ ممبنتو كامي منومبڠكن موسوه؟  جبت ترسڽوم سينيس.
Bulu roma Sang Kelembai menegak lagi. 	 بولو روما سڠ كلمباي منڬق لاڬي.
Alauddin berguling, mengelak capaian tangan Jagat Suci. 	 علاءالدين برڬوليڠ، مڠيلق چاڤاين تاڠن جاڬت سوچي.
Tetapi dia tidak sempat untuk mengelak serangan seterusnya yang teramat pantas datang dari tangan kiri pemerintah Indera Kayangan itu. 	 تتاڤي دي تيدق سمڤت اونتوق مڠيلق سرڠن ستروسڽ يڠ ترامت ڤانتس داتڠ دري تاڠن كيري ڤمرينته ايندرا كايڠن ايت.
Telapak tangan Jagat Suci hinggap tepat ke dadanya, membuatkan dia terpelanting sebelum jatuh terseret di atas tanah. 	 تلڤق تاڠن جاڬت سوچي هيڠڬڤ تڤت كداداڽ، ممبواتكن دي ترڤلنتيڠ سبلوم جاتوه ترسيريت دأتس تانه.
Sebentar tadi, dia dapat melepaskan diri daripada cengkaman Jagat Suci dengan membenamkan keris warisan ayahandanya pada lengan musuh itu. 	 سبنتر تادي، دي داڤت ملڤسكن ديري درڤد چڠكمن جاڬت سوچي دڠن ممبنمکن كريس واريثن ايهنداڽ ڤد لڠن موسوه ايت.
Namun, kekuatan Jagat Suci jelas telah meningkat berkali-kali ganda seiring dengan perubahan perawakannya. 	 نامون، كقواتن جاڬت سوچي جلس تله منيڠكت بركالي-كالي ڬندا سإيريڠ دڠن ڤراوبهن ڤراوقنڽ.
Alauddin sedar bahawa dia tidak lagi mampu menandingi Jagat Suci. 	 علاءالدين سدر بهاوا دي تيدق لاڬي ممڤو مننديڠي جاڬت سوچي.
Engkau tahu engkau akan tewas pada malam ini. 	 اڠكاو تاهو اڠكاو اكن تيواس ڤد مالم اين.
Apa kata aku tawarkan engkau sesuatu yang lebih baik? Jagat Suci bersuara sinis. 	 اڤ كات اكو تاوركن اڠكاو سسواتو يڠ لبيه باءيق؟ جاڬت سوچي برسوارا سينيس.
Walau telah berupa ibarat syaitan, suara dan gaya percakapannya masih tidak berubah. 	 والاو تله بروڤا عبارت شيطان، سوارا دان ڬاي ڤرچاكاڤنڽ ماسيه تيدق براوبه.
Perlahan-lahan Alauddin bangkit. 	 ڤرلاهن-لاهن علاءالدين بڠكيت.
Dia melawan pandangan Jagat Suci yang sekitar tiga kali ganda lebih tinggi berbanding dirinya. 	 دي ملاون ڤندڠن جاڬت سوچي يڠ سكيتر تيݢ كالي ڬندا لبيه تيڠڬي بربنديڠ ديريڽ.
Menawarkan aku sesuatu yang lebih baik?  Ya, jika engkau mati, aku yakin akan ada pemberontak Semutar Putih yang akan bangkit, melambatkan gerak kerjaku menyatukan Tanah Semenanjung. 	 مناوركن اكو سسواتو يڠ لبيه باءيق؟  يا، جک اڠكاو ماتي، اكو يقين اكن اد ڤمبرونتق سموتر ڤوتيه يڠ اكن بڠكيت، ملامبتكن ڬرق كرجاكو مڽاتوقن تانه سمننجوڠ.
Sekiranya engkau bersamaku, mereka pasti akan tunduk kepadamu, dan kepadaku. 	 سكيراڽ اڠكاو برسامکو، مريک ڤستي اكن توندوق كڤدمو، دان كڤدكو.
Kita boleh mengelakkan perseteruan yang tidak perlu. 	 كيت بوليه مڠيلقكن ڤرستروان يڠ تيدق ڤرلو.
Alauddin menyeka darah pada bibir dengan belakang lengan. 	 علاءالدين مڽک داره ڤد بيبير دڠن بلاكڠ لڠن.
Bibirnya mengoyak sengihan. 	 بيبيرڽ مڠويق سڠيهن.
Apa tawaran yang engkau rasa akan mampu membuatkan aku tunduk, syaitan jahanam?  Jagat Suci tertawa. 	 اڤ تاورن يڠ اڠكاو راس اكن ممڤو ممبواتكن اكو توندوق، شيطان جهنم؟  جاڬت سوچي ترتاوا.
Kemudian, pemerintah Indera Kayangan itu menatap lengannya. 	 كمودين، ڤمرينته ايندرا كايڠن ايت مناتڤ لڠنڽ.
Keris warisan Sultan Mansur masih tertanam di situ. 	 كريس واريثن سلطان منصور ماسيه ترتانم دسيتو.
Dia terus mencabut senjata itu. 	 دي تروس منچابوت سنجات ايت.
Bagaimana jika aku menghidupkan kembali ayahandamu?  Jagat Suci memegang hulu keris dengan telunjuk dan ibu jari. 	 باڬايمان جک اكو مڠهيدوڤكن كمبالي ايهندامو؟  جاڬت سوچي ممڬڠ هولو كريس دڠن تلونجوق دان ايبو جاري.
Tangannya terlalu besar untuk menggenggam hulu senjata itu. 	 تاڠنڽ ترلالو بسر اونتوق مڠڬڠڬم هولو سنجات ايت.
Mata Alauddin membulat. 	 مات علاءالدين ممبولت.
Menghidupkan ayahandaku?  Benar. 	 مڠهيدوڤكن ايهنداكو؟  بنر.
Tiada yang dapat menghidupkan dan mematikan makhluk kecuali Allah!   Jagat Suci tersenyum lebar. 	 تياد يڠ داڤت مڠهيدوڤكن دان مماتيكن مخلوق كچوالي الله!  جاڬت سوچي ترسڽوم ليبر.
Apakah Allah itu benar-benar wujud, Alauddin? Kita sudah bincangkan hal ini berkali-kali, bukan? Jika Dia wujud, mengapa aku masih hidup? Mengapakah Dia terus membiarkan aku berumur panjang sehingga mampu tiba ke hari ini?  Engkau adalah ujian bagi kami. 	 اڤاكه الله ايت بنر٢ وجود، علاءالدين؟ كيت سوده بينچڠكن حال اين بركالي-كالي، بوكن؟ جک دي وجود، مڠاڤ اكو ماسيه هيدوڤ؟ مڠاڤكه دي تروس ممبياركن اكو برعمور ڤنجڠ سهيڠݢ ممڤو تيبا كهاري اين؟  اڠكاو اداله اوجين باڬي كامي.
Usiamu yang panjang juga merupakan ujian buat dirimu sendiri!  Pecah tawa Jagat Suci. 	 اوسيامو يڠ ڤنجڠ جوݢ مروڤاكن اوجين بوات ديريمو سنديري!  ڤچه تاوا جاڬت سوچي.
Tawanya terlalu kuat, membingitkan telinga semua yang berada di sekitarnya. 	 تاواڽ ترلالو قوات، ممبيڠيتكن تليڠا سموا يڠ براد دسكيترڽ.
Hatta Alauddin terpaksa menutup telinganya. 	 حتى علاءالدين ترڤقسا منوتوڤ تليڠاڽ.
Jagat Suci benar-benar ketawa sepenuh jiwa. 	 جاڬت سوچي بنر٢ كتاوا سڤنوه جيوا.
Bahkan akulah penyelamat buat kalian. 	 بهكن اكوله ڤڽلامت بوات كالين.
Aku mahu selamatkan Semenanjung, dan menjadikan tanah ini paling berkuasa di seantero dunia!  Alauddin mengetap geraham. 	 اكو ماهو سلامتكن سمننجوڠ، دان منجاديكن تانه اين ڤاليڠ بركواس دسأنترو دنيا!  علاءالدين مڠتڤ ڬراهم.
Mulutnya terkumat-kamit. 	 مولوتڽ تركومت-كاميت.
Jelas, masih mahu melawan pengaruh Jagat Suci semampunya. 	 جلس، ماسيه ماهو ملاوان ڤڠاروه جاڬت سوچي سممڤوڽا.
Tindakan Alauddin itu membuatkan Jagat Suci menggeleng. 	 تيندقن علاءالدين ايت ممبواتكن جاڬت سوچي مڠڬيليڠ.
Biar aku tunjukkan, baru engkau memahami bahawa kuasaku merupakan kebenaran!   Keris milik Sultan Mansur dilepaskan, terpacak di atas tanah. 	 بيار اكو تونجوقكن، بارو اڠكاو ممهمي بهاوا كواسكو مروڤاكن كبنرن!  كريس ميليق سلطان منصور دلڤسكن، ترڤاچق دأتس تانه.
Mansur, dengan kesaktianku, bangkitlah dikau di sini!  Asap berkepul-kepul muncul dari keris tersebut. 	 منصور، دڠن كسقتينكو، بڠكيتله دكاو دسيني!  اسڤ بركڤول-كڤول مونچول دري كريس ترسبوت.
Semakin lama, semakin meninggi sehingga menutupi sebahagian tubuh Jagat Suci. 	 سماكين لاما، سماكين منيڠڬي سهيڠݢ منوتوڤي سبهاڬين توبوه جاڬت سوچي.
Perlahan-lahan, dari kepulan asap itu, keluar satu susuk tubuh manusia. 	 ڤرلاهن-لاهن، دري كڤولن اسڤ ايت، كلوار ساتو سوسوق توبوه ماءنسي.
Terus longlai lutut Alauddin. 	 تروس لوڠلاي لوتوت علاءالدين.
Terjelepok dia di atas tanah. 	 ترجليڤوق دي دأتس تانه.
Mustahil!  Jagat Suci senyum lebar sambil mendepangkan kedua-dua belah tangan. 	 مستحيل!  جاڬت سوچي سڽوم ليبر سمبيل مندڤڠكن كدوا-دوا بله تاڠن.
Sudah aku nyatakan, aku berkuasa. 	 سوده اكو ڽاتكن، اكو بركواس.
Sultan Mansur berdiri di hadapan Jagat Suci. 	 سلطان منصور برديري دهادڤن جاڬت سوچي.
Berpakaian megah serba kekuningan. 	 برڤاكاين  مڬه سربا ككونيڠن.
Lelaki tua itu kemudian menoleh ke belakang. 	 للاكي توا ايت كمودين منوليه كبلاكڠ.
Terus dia melutut dan sujud kepada Jagat Suci. 	 تروس دي ملوتوت دان سوجود كڤد جاڬت سوچي.
Terima kasih kerana menghidupkan patik kembali, tuanku. 	 تريما كاسيه كران مڠهيدوڤكن ڤاتيق كمبالي، توانكو.
Sungguh hari ini mata patik terbuka akan kekuasaan tuanku. 	 سوڠڬوه هاري اين مات ڤاتيق تربوک اكن ككواساءن توانكو.
Selayaknya tuankulah Tuhan Sarwa Jagat!  Jagat Suci ketawa. 	 سلايقڽ توانكوله توهان سروا جاڬت!  جاڬت سوچي كتاوا.
Bangun, Mansur. 	 باڠون، منصور.
Aku tidak lagi bermusuh denganmu. 	 اكو تيدق لاڬي برموسوه دڠنمو.
Pergilah engkau kepada anakandamu itu. 	 ڤرڬيله اڠكاو كڤد انقندامو ايت.
Pujuklah dia untuk turut tunduk kepadaku. 	 ڤوجوكله دي اونتوق توروت توندوق كڤدكو.
Bantu celikkan matanya, agar kebenaran menyelimutinya!  Sultan Mansur bangkit dan melangkah setapak demi setapak ke arah Alauddin. 	 بنتو چليقكن ماتڽ، اڬر كبنرن مڽليموتيڽ!  سلطان منصور بڠكيت دان ملڠكه ستاڤق دمي ستاڤق كأره علاءالدين.
Terketar-ketar tubuh Alauddin melihat ayahandanya hidup, sihat walafiat. 	 تركتر-كتر توبوه علاءالدين مليهت ايهنداڽ هيدوڤ، صيحت والعافية.
Ayahanda?  Ya, anakanda. 	 ايهندا؟  يا، انقندا.
Siapa sangka engkau akhirnya kembali dan menaiki takhta. 	 سياڤا سڠک اڠكاو اخيرڽ كمبالي دان مناءيقي تختا.
Sultan Mansur berhenti sekitar sedepa dari Alauddin. 	 سلطان منصور برهنتي سكيتر سدڤا دري علاءالدين.
Dia mendepangkan tangan sedikit, bagai mengalu-alukan Alauddin untuk pergi ke dalam dakapannya. 	 دي مندڤڠكن تاڠن سديكيت، باڬاي مڠالو-ألوكن علاءالدين اونتوق ڤرڬي كدالم داكڤنڽ.
Sihir apakah ini?! Alauddin bangkit, mengepal kedua-dua belah tangan. 	 سيحير اڤاكه اين؟! علاءالدين بڠكيت، مڠڤل كدوا-دوا بله تاڠن.
Anakanda. 	 انقندا.
Yakinilah apa yang terlihat di hadapan mata. 	 يقينيله اڤ يڠ ترليهت دهادڤن مات.
Aku ini boleh engkau sentuh dan rasa. 	 اكو اين بوليه اڠكاو سنتوه دان راس.
Marilah ke dalam dakapanku. 	 ماريله كدالم داكڤنكو.
Aku merinduimu!  Benar-benar suara Sultan Mansur, tiada cacat cela. 	 اكو مريندوءيمو!  بنر٢ سوارا سلطان منصور، تياد چاچت چلا.
Ini membuatkan getaran tubuh Alauddin semakin kuat. 	 اين ممبواتكن ڬترن توبوه علاءالدين سماكين قوات.
Matanya berkaca-kaca. 	 ماتڽ بركاچا-كاچ.
Tidak lama kemudian, berderai air mata menuruni pipi. 	 تيدق لاما كمودين، بردراي اءير مات منوروني ڤيڤي.
Tetapi dia kekal membatu. 	 تتاڤي دي ككل ممباتو.
Jiwa dan akal sedang bertarung. 	 جيوا دان عقل سدڠ برتاروڠ.
Perasaan dan kewarasan bertembung. 	 ڤراساءن دان كواراسن برتمبوڠ.
Otaknya berpusing ligat mengingati kembali doa-doa ajaran Adiwaja bagi menangkis sihir, tetapi kecamuk jiwanya membuatkan segalanya terabur. 	 اوتقڽ برڤوسيڠ ليڬت مڠيڠاتي كمبالي دعا٢ اجرن اديواج باڬي منڠكيس سيحير، تتاڤي كچاموق جيواڽ ممبواتكن سڬالاڽ ترابور.
Akhirnya hanya ta’uz yang diulang-ulang pada bibir. 	 اخيرڽ هاڽ تعوز يڠ داولڠ-اولڠ ڤد بيبير.
A’udzubillahi minasy syaitoonir rojimm! A’udzubillahi minasy syaitoonir rojimm! A’udzubillahi minasy syaitoonir rojimm!  Air mata mengalir laju mengiringi ungkapan Alauddin. 	 أعُوذُ بِاللَّهِ مِنَ الشَّيْطَانِ الرَّجِيمِ! أَعُوذُ بِاللَّهِ مِنَ الشَّيْطَانِ الرَّجِيمِ! أَعُوذُ بِاللَّهِ مِنَ الشَّيْطَانِ الرَّجِيمِ !  اءير مات مڠالير لاجو مڠيريڠي اوڠكاڤن علاءالدين.
Sultan Mansur kekal membatu di situ. 	 سلطان منصور ككل ممباتو دسيتو.
Wajahnya jelas durja apabila Alauddin tidak pergi kepadanya. 	 واجهڽ جلس دورجا اڤابيلا علاءالدين تيدق ڤرڬي كڤدڽ.
Tentera-tentera Semutar Putih menyedari kehadiran Sultan Mansur, terjeda daripada pertempuran. 	 تنترا٢ سموتر ڤوتيه مڽدري كحاضيرن سلطان منصور، ترجيدا درڤد ڤرتمڤورن.
Ini membuatkan banyak tentera Semutar Putih dibunuh musuh akibat kealpaan. 	 اين ممبواتكن باڽق تنترا سموتر ڤوتيه دبونوه موسوه عاقبة كالڤاءن.
Bunyi erangan dan percikan darah menjadi latar keadaan. 	 بوڽي ارڠن دان ڤرچيقن داره منجادي لاتر كأداءن.
Alauddin, usah engkau lawan. 	 علاءالدين، اوسه اڠكاو لاون.
Itulah ayahandamu. 	 ايتله ايهندامو.
Aku berikan engkau peluang. 	 اكو بريكن اڠكاو ڤلواڠ.
Apakah engkau mahu aku menghidupkan pula bondamu? Dia mati saat melahirkan Mahmud, bukan?   Tersentak Alauddin mendengar perkara itu. 	 اڤاكه اڠكاو ماهو اكو مڠهيدوڤكن ڤولا بوندامو؟ دي ماتي ساعت ملاهيركن محمود، بوكن؟  ترسنتق علاءالدين مندڠر ڤركارا ايت.
Jagat Suci ketawa sinis. 	 جاڬت سوچي كتاوا سينيس.
Dia merapati Sultan Mansur, sebelum melutut sebelah kaki di belakang lelaki itu. 	 دي مراڤتي سلطان منصور، سبلوم ملوتوت سبله كاكي دبلاكڠ للاكي ايت.
Ayuh, bersama denganku. 	 ايوه، برسام دڠنكو.
Kita hentikan pertumpahan darah yang sia-sia ini. 	 كيت هنتيكن ڤرتومڤهن داره يڠ سيا٢ اين.
Bersamaku, kita jadikan Semenanjung sebuah kerajaan besar yang bersatu dan maju! Jagat Suci memanjangkan tangan kanan, ibarat mengajak Alauddin untuk berjabat dengannya. 	 برسامکو، كيت جاديكن سمننجوڠ سبواه كراجاءن بسر يڠ برساتو دان ماجو! جاڬت سوچي ممنجڠکن تاڠن كانن، عبارت مڠاجق علاءالدين اونتوق برجابت دڠنڽ.
Anakanda, dengarlah. 	 انقندا، دڠرله.
Aku adalah kenyataan. 	 اكو اداله كڽاتا‌ءن.
Apa yang engkau percayai, tidak pula engkau lihat. 	 اڤ يڠ اڠكاو ڤرچاياءي، تيدق ڤولا اڠكاو ليهت.
Aku nyata telah tersesat sebelum ini. 	 اكو ڽات تله ترسست سبلوم اين.
Ikutlah matamu, anakandaku. 	 ايكوتله ماتمو، انقنداكو.
Dengarlah suaraku. 	 دڠرله سواراكو.
Janganlah engkau nafikan kenyataan ini. 	 جاڠنله اڠكاو نافيكن كڽاتاءن اين.
Sudah lama kita tidak bersua. 	 سوده لاما كيت تيدق برسوا.
Aku rindukanmu, wahai anakandaku. 	 اكو ريندوكنمو، واهاي انقنداكو.
Harapanku. 	 هارڤنكو.
Sultan Mansur merayu. 	 سلطان منصور مرايو.
Kedua-dua belah tangannya masih terjulur, benar-benar mengharapkan Alauddin pergi kepadanya. 	 كدوا-دوا بله تاڠنڽ ماسيه ترجولور،بنر٢ مڠهارڤكن علاءالدين ڤرڬي كڤدڽ.
Air mata Alauddin mengalir lebih deras bagai empangan pecah. 	 اءير مات علاءالدين مڠالير لبيه درس باڬاي امڤڠن ڤچه.
Wajahnya sudah habis lencun basah. 	 واجهڽ سوده هابيس لنچون باسه.
Bersatu antara keringat dan darah. 	 برساتو انتارا كريڠت دان داره.
Berkali-kali dia menyeka air jernih yang tumpah dari tubir matanya itu, tetapi tidak juga kering. 	 بركالي-كالي دي مڽک اءير جرنيه يڠ تومڤه دري توبير ماتڽ ايت، تتاڤي تيدق جوݢ كريڠ.
Segala penyesalan mengabaikan ayahandanya selama orang tua itu masih hidup, bagai menari-nari di hadapan mata. 	 سڬالا ڤڽسالن مڠابايكن ايهنداڽ سلاما اورڠ توا ايت ماسيه هيدوڤ، باڬاي مناري-ناري دهادڤن مات.
Bisikan jiwanya menyeru agar dia tidak melakukan kesilapan yang sama pada kali ini. 	 بيسيقن جيواڽ مڽرو اڬر دي تيدق ملاكوكن كسيلاڤن يڠ سام ڤد كالي اين.
Akhirnya, dia maju setapak. 	 اخيرڽ، دي ماجو ستاڤق.
Kemudian, setapak lagi. 	 كمودين، ستاڤق لاڬي.
Ya, Alauddin. 	 يا،علاءالدين.
Ya! Jagat Suci senyum sampai ke telinga. 	 يا! جاڬت سوچي سڽوم سمڤاي كتليڠا.
Berhenti, tuanku!  Sepasang tangan muncul secara melintang di hadapan dada Alauddin, membuatkan langkahan pemerintah Semutar Putih itu terhenti. 	 برهنتي، توانكو!  سڤاسڠ تاڠن مونچول سچارا ملينتڠ دهادڤن دادا علاءالدين، ممبواتكن لڠكهن ڤمرينته سموتر ڤوتيه ايت ترهنتي.
Nirnama! Alauddin memerhatikan sisinya. 	 نيرنام!علاءالدين ممرهاتيكن سيسيڽ.
Nirnama bergerak ke hadapan Alauddin. 	 نيرنام برڬرق كهادڤن علاءالدين.
Ah, kita bertemu lagi, pendekar berparut. 	 اه، كيت برتمو لاڬي، ڤنديكر برڤاروت.
Insan yang telah mengganggu kelancaran usahaku selama ini. 	 انسان يڠ تله مڠڬڠڬو كلنچاران اوسهاكو سلاما اين.
Siapa sangka, engkau juga merupakan budak yang membebaskan aku dahulu. 	 سياڤا سڠک، اڠكاو جوݢ مروڤاكن بودق يڠ ممبيبسكن اكو دهولو.
Aku baru mendapat kepastian malam ini. 	 اكو بارو منداڤت كڤستينڽ مالم اين.
Jagat Suci ketawa sambil berdiri tegak. 	 جاڬت سوچي كتاوا سمبيل برديري تڬق.
Nirnama memerhatikan susuk tubuh Sultan Mansur di hadapannya, sebelum mendongak memandang Jagat Suci yang tidak lagi serupa manusia itu. 	 نيرنام ممرهاتيكن سوسوق توبوه سلطان منصور دهادڤنڽ، سبلوم مندوڠاق ممندڠ جاڬت سوچي يڠ تيدق لاڬي سروڤا ماءنسي ايت.
Jagat Suci memerhatikan sekeliling. 	 جاڬت سوچي ممرهاتيكن سكليليڠ.
Tentera Indera Kayangan sedang membuat bulatan sekitar sepuluh depa dari tempat dia berdiri. 	 تنترا ايندرا كايڠن سدڠ ممبوات بولتن سكيتر سڤولوه دڤا دري تمڤت دي برديري.
Semakin lama, semakin banyak tentera Indera Kayangan berkumpul. 	 سماكين لاما، سماكين باڽق تنترا ايندرا كايڠن بركومڤول.
Apakah tentera Semutar Putih dan Kerajaan Serawa telah semakin sedikit? Jagat Suci terus ketawa. 	 اڤاكه تنترا سموتر ڤوتيه دان كراجاءن سراوا تله سماكين سديكيت؟ جاڬت سوچي تروس كتاوا.
Dia memandang Nirnama. 	 دي ممندڠ نيرنام.
Engkau telah terlambat budak. 	 اڠكاو تله ترلمبت بودق.
Kalian kini tiada peluang kemenangan. 	 كالين كيني تياد ڤلواڠ كمنڠن.
Jika mahu terus hidup, terimalah tawaranku. 	 جک ماهو تروس هيدوڤ، تريماله تاورنكو.
Usah sia-siakan nyawa dan kelebihan kalian. 	 اوسه سيا-سياكن ڽاوا دان كلبيهن كالين.
Bersama-sama, kita boleh bawa Semenanjung pergi lebih tinggi. 	 توندوقله كڤدكو! برساما-سام، كيت بوليه باوا سمننجوڠ ڤرڬي لبيه تيڠڬي.
Selagi hidup, selagi itu peluang masih berdiri. 	 سلاڬي هيدوڤ، سلاڬي ايت ڤلواڠ ماسيه برديري.
Setinggi mana pun engkau mahu membawa kami, tidak akan setinggi syurga di sisi Ilahi. 	 ستيڠڬي مان ڤون اڠكاو ماهو ممباوا كامي، تيدق اكن ستيڠڬي شرݢ دسيسي إلهي.
Nirnama membalas. 	 نيرنام ممبالس.
Balasan ringkas Nirnama membuatkan Jagat Suci terjeda. 	 بالسن ريڠكس نيرنام ممبواتكن جاڬت سوچي ترجيدا.
Budak, apa yang perlu aku tawarkan kepadamu? Apakah engkau mahu aku menghidupkan ayahanda dan bondamu?  Apakah engkau mampu? Nirnama memandang tajam mata Jagat Suci, membuatkan pemerintah Indera Kayangan itu terpempan. 	 بودق، اڤ يڠ ڤرلو اكو تاوركن كڤدمو؟ اڤاكه اڠكاو ماهو اكو مڠهيدوڤكن كمبالي ايهندا دان بوندامو؟  اڤاكه اڠكاو ممڤو؟ نيرنام ممندڠ تاجم مات جاڬت سوچي، ممبواتكن ڤمرينته ايندرا كايڠن ايت ترڤمڤن.
Sudah pasti aku mampu. 	 سوده ڤستي اكو ممڤو.
Tidakkah engkau lihat siapa yang berada di hadapanmu sekarang?! Jagat Suci menghayun tangan, menunjuk ke arah batang tubuh Sultan Mansur. 	 تيدقكه اڠكاو ليهت سياڤا يڠ براد دهادڤنمو سكارڠ؟! جاڬت سوچي مڠهايون تاڠن، منونجوق كأره باتڠ توبوه سلطان منصور.
Mantan Sultan Semutar Putih itu memandang Nirnama dengan mata yang durja. 	 منتن سلطان سموتر ڤوتيه ايت ممندڠ نيرنام دڠن مات يڠ دورجا.
Tetapi Nirnama tidak melayan pandangan tersebut. 	 تتاڤي نيرنام تيدق ملاءين  ڤندڠن ترسبوت.
Dia mendongak, memandang tajam bagai mahu mencucuk wajah syaitan Jagat Suci. 	 دي مندوڠاق، ممندڠ تاجم باڬاي ماهو منچوچوق واجه شيطان جاڬت سوچي.
Jika engkau mampu, lakukanlah. 	 جک اڠكاو ممڤو، لاكوكنله.
Aku akan beriman kepadamu jika engkau benar-benar berjaya! Nirnama menalakan telunjuknya ke arah pemerintah Indera Kayangan itu, sebelum menepuk dadanya. 	 اكو اكن برإيمان كڤدمو جک اڠكاو بنر٢ برجاي! نيرنام منالاكن تلونجوقڽ كأره ڤمرينته ايندرا كايڠن ايت، سبلوم منڤوق داداڽ.
Cabaran penuh yakin, langsung tidak terzahir rasa ragu pada wajahnya. 	 چابرن ڤنوه يقين، لڠسوڠ تيدق ترظاهير راس راڬو ڤد واجهڽ.
Hah. 	 هاه.
Aku bakal menjadi Tuhan Sarwa Jagat, pastilah aku mampu!  Jagat Suci menyatukan kedua-dua belah telapak tangan lalu memejamkan mata. 	 اكو باكل منجادي توهان سروا جاڬت، ڤستيله اكو ممڤو!  جاڬت سوچي مڽاتوكن كدوا-دوا بله تلڤق تاڠن لالو ممجمکن مات.
Mulutnya kemudian terkumat-kamit. 	 مولوتڽ كمودين تركومت-كاميت.
Alauddin terpinga-pinga. 	 علاءالدين ترڤيڠا-ڤيڠا.
Apa yang engkau hendak lakukan, Nirnama? Matanya beralih kepada Sultan Mansur yang masih melemparkan senyuman kepadanya. 	 اڤ يڠ اڠكاو هندق لاكوكن، نيرنام؟ ماتڽ برأليه كڤد سلطان منصور يڠ ماسيه مليمڤركن سڽومن كڤدڽ.
Ayahandaku berada di hadapan itu!  Banyakkan membaca ta’uz dan zikir, tuanku. 	 ايهنداكو براد دهادڤن ايت!  باڽقكن ممباچ تعوز دان ذيكير، توانكو.
Jangan lupa ajaran guru. 	 جاڠن لوڤا اجرن ڬورو.
Dada Alauddin ditepuknya lembut. 	 دادا علاءالدين دتڤوقڽ لمبوت.
Mata Alauddin membulat. 	 مات علاءالدين ممبولت.
Dia memandang Sultan Mansur kembali ke wajah Nirnama. 	 دي ممندڠ سلطان منصور كمبالي كواجه نيرنام.
Lelaki berparut di hadapannya sedang tersenyum nipis. 	 للاكي برڤاروت دهادڤنڽ سدڠ ترسڽوم نيڤيس.
Aku akan memerlukanmu sejenak lagi, Kakanda Alauddin. 	 اكو اكن ممرلوكنمو سجنق لاڬي، ككندا علاءالدين.
Bangkitlah. 	 بڠكيتله.
Alauddin kembali menatap Sultan Mansur. 	 علاءالدين كمبالي مناتڤ سلطان منصور.
Mulutnya perlahan-lahan mengucapkan kalimah-kalimah ta’uz. 	 مولوتڽ ڤرلاهن-لاهن مڠوچڤكن كلمة٢ تعوز.
Lidahnya kembali basah dengan dzikrullah. 	 ليدهڽ كمبالي باسه دڠن ذكر الله.
Jagat Suci masih berkeadaan serupa tadi. 	 جاڬت سوچي ماسيه بركأداءن سروڤا تادي.
Di manakah ayahanda dan bondaku? Nirnama melaung. 	 دمانكه ايهندا دان بونداكو؟ نيرنام ملاءوڠ.
Jagat Suci membuka mata. 	 جاڬت سوچي ممبوک مات.
Perlahan-lahan dia menjatuhkan kedua-dua belah tangan. 	 ڤرلاهن-لاهن دي منجاتوهكن كدوا-دوا بله تاڠن.
Ayahanda dan bondamu tidak dapat aku hidupkan. 	 ايهندا دان بوندامو تيدق داڤت اكو هيدوڤكن.
Mereka berdua sudah berada di neraka kerana berterusan memastikan aku terpenjara buat sekian lama dahulu. 	 مريک بردوا سوده براد دنراک كران برتروسن ممستيكن اكو ترڤنجارا بوات سكيان لاما دهولو.
Pemerintah Indera Kayangan itu mendengus. 	 ڤمرينته ايندرا كايڠن ايت مندڠوس.
Nirnama tidak memberikan reaksi. 	 نيرنام تيدق ممبريكن رياكسي.
Wajah Jagat Suci direnungnya. 	 واجه جاڬت سوچي درنوڠڽ.
Engkau hakikatnya tidak mampu, kerana engkau tidak tahu bagaimana rupa ayahanda dan bondaku. 	 اڠكاو حقيقتڽ تيدق ممڤو، كران اڠكاو تيدق تاهو باڬايمان روڤا ايهندا دان بونداكو.
Demikian engkau dan sekalian jin yang bekerjasama denganmu tidak mengetahui namaku. 	 دمکين اڠكاو دان سكالين جين يڠ بكرجاسام دڠنمو تيدق مڠتاهوءي نامکو.
Maka, tidaklah berada dalam pengetahuan engkau akan siapa ayahanda dan bondaku. 	 مک، تيدكله براد دالم ڤڠتاهوان اڠكاو اكن سياڤا ايهندا دان بونداكو.
Maka, tidaklah ada mana-mana jin mampu menyerupai mereka pada ketika ini. 	 مک، تيدقله اد مان٢ جين ممڤو مڽروڤاءي مريک ڤد كتيک اين.
Jagat Suci terpempan. 	 جاڬت سوچي ترڤمڤن.
Tidak seperti Sultan Mansur palsu ini. 	 تيدق سڤرتي سلطان منصور ڤلسو اين.
Nirnama menyerbu ke hadapan tanpa sebarang amaran. 	 نيرنام مڽربو كهادڤن تنڤا سبارڠ امرن.
Pergerakannya pantas ibarat kilat. 	 ڤرڬرقنڽ ڤانتس عبارت كيلت.
Engkau hanyalah syaitan yang direjam!  Taming Sari terhunus pantas. 	 اڠكاو هاڽله شيطان يڠ درجم!  تاميڠ ساري ترهونوس ڤانتس.
Keris itu terus terbenam ke leher Sultan Mansur tanpa sempat susuk tubuh itu bertindak balas. 	 كريس ايت تروس تربنم كليهير سلطان منصور تنڤا سمڤت سوسوق توبوه ايت برتيندق بالس.
Nirnama! Terkejut Alauddin dengan tindakan itu. 	 نيرنام! تركجوت علاءالدين دڠن تيندقن ايت.
Jagat Suci sendiri tidak menjangka Nirnama akan menyerbu sedemikian pantas. 	 جاڬت سوچي سنديري تيدق منجڠک  نيرنام اكن مڽربو سدميكين ڤانتس.
Celaka!  Asap berkepul-kepul membaluti tubuh Nirnama. 	 چلاک!  اسڤ بركڤول-كڤول ممبالوتي توبوه نيرنام.
Keris Sultan Mansur kemudian muncul kembali. 	 كريس سلطان منصور كمودين مونچول كمبالي.
Pantas dia menyambar keris itu, berguling di atas tanah dan menalakan tubuhnya ke arah Alauddin. 	 ڤانتس دي مڽمبر كريس ايت، برڬوليڠ دأتس تانه دان منالاكن توبوهڽ كأره علاءالدين.
Bangkit, kakanda! Dia melempar keris tersebut. 	 بڠكيت، ككندا! دي مليمڤر كريس ترسبوت.
Mata Alauddin terkebil-kebil melihat susuk ayahandanya bertukar menjadi asap. 	 مات علاءالدين تركبيل-كبيل مليهت سوسوق ايهنداڽ برتوكر منجادي اسڤ.
Sebaik sahaja keris itu disambarnya, dia bagaikan tersedar. 	 سباءيق سهاج كريس ايت دسمبرڽ، دي باڬايكن ترسدر.
Seperti baru dikejutkan daripada lena yang panjang. 	 سڤرتي بارو دكجوتكن درڤد لينا يڠ ڤنجڠ.
Terus geraham diketapnya. 	 تروس ڬراهم دكتڤڽ.
Celaka engkau, Jagat! Alauddin menyerbu. 	 چلاک اڠكاو، جاڬت!علاءالدين مڽربو.
Nirnama terus menepuk tanah sekuat hati. 	 نيرنام تروس منڤوق تانه سقوات هاتي.
Bumi di sekitarnya terus bergegar hebat dan bergelombang. 	 بومي دسكيترڽ تروس برڬڬر هيبت دان برڬلومبڠ.
Jagat Suci hilang keseimbangan. 	 جاڬت سوچي هيلڠ كسإيمبڠن.
Namun, belum sempat Alauddin membenamkan keris warisan ayahandanya ke tubuh pemerintah Indera Kayangan itu, sayap Jagat Suci dikibas, dan dia berjaya mengelak. 	 نامون، بلوم سمڤت علاءالدين ممبنمکن كريس واريثن ايهنداڽ كتوبوه ڤمرينته ايندرا كايڠن ايت، سايڤ جاڬت سوچي دكيبس، دان دي برجاي مڠيلق.
Jagat Suci tertawa. 	 جاڬت سوچي ترتاوا.
Bukan calang-calang orang mampu berhadapan godaan sedemikian rupa. 	 بوكن چالڠ٢ اورڠ ممڤو برهادڤن ڬوداءن سدميكين روڤا.
Engkau benar-benar lain dari yang lain, Nirnama. 	 اڠكاو بنر٢لاءين دري يڠ لاءين، نيرنام.
Perlahan-lahan kaki Jagat Suci menjejak kembali ke bumi, sekitar lima depa dari tempat Nirnama dan Alauddin berada. 	 ڤرلاهن-لاهن كاكي جاڬت سوچي منججق كمبالي كبومي، سكيتر ليم دڤا دري تمڤت نيرنام دان علاءالدين براد.
Aku cuba berbelas kasihan. 	 اكو چوبا بربلس كاسيهن.
Tetapi kalian menolak peluang tersebut. 	 تتاڤي كالين منولق ڤلواڠ ترسبوت.
Bermakna kalian benar-benar ingin mati pada hari ini. 	 برمعنا كالين بنر٢ ايڠين ماتي ڤد هاري اين.
Aku tidak akan lagi memberikan peluang. 	 اكو تيدق اكن لاڬي ممبريكن ڤلواڠ.
Jika selepas ini seluruh rakyat Semutar Putih bangkit menentang kekuasaanku, maka semuanya akan mati di tanganku! Jagat Suci mengangkat sebelah tangan, mengepal penumbuk. 	 جک سلڤس اين سلوروه رعيت سموتر ڤوتيه بڠكيت مننتڠ ككواساءنكو، مک سمواڽ اكن ماتي دتاڠنكو! جاڬت سوچي مڠڠكت سبله تاڠن، مڠڤل ڤنومبوق.
Siaga, kakanda. 	 سياݢ،ككندا.
Nirnama bangkit dan mula mempersiapkan kekudanya. 	 نيرنام بڠكيت دان مولا ممڤرسياڤكن ككوداڽ.
Alauddin mengangguk. 	 علاءالدين مڠڠڬوق.
Sekarang kalian mampus! Jagat Suci mara. 	 سكارڠ كالين ممڤوس! جاڬت سوچي مارا.
Kedua-dua belah tangan menjulur bagaikan harimau mahu menerkam mangsa. 	 كدوا-دوا بله تاڠن منجولور باڬايكن هريماو ماهو منركم مڠسا.
Nirnama tenang, tidak menunjukkan tanda mahu mengelak, sementara Alauddin sudah melompat tinggi ke udara. 	 نيرنام تنڠ، تيدق منونجوقكن تندا ماهو مڠيلق، سمنتارا علاءالدين سوده ملومڤت تيڠڬي كأودارا.
Apabila Jagat Suci menghampirinya, Nirnama dengan tangkas menyambut tangan lawan dan membanting Jagat Suci. 	 اڤابيلا جاڬت سوچي مڠهمڤيريڽ، نيرنام دڠن تڠكس مڽمبوت تاڠن لاون دان ممبنتيڠ جاڬت سوچي.
Tubuh besar Jagat Suci itu berpusing menghentam tanah, membuatkan lantai bumi di sekitarnya bergegar. 	 توبوه بسر جاڬت سوچي ايت برڤوسيڠ مڠهنتم تانه، ممبواتكن لنتاي بومي دسكيترڽ برڬڬر.
Beberapa tentera Indera Kayangan di barisan hadapan terduduk. 	 ببراڤ تنترا ايندرا كايڠن دباريسن هادڤن تردودوق.
Alauddin menjunam ke wajah Jagat Suci. 	 علاءالدين منجونم كواجه جاڬت سوچي.
Dengan nama Allah, tumbanglah dikau! Keris warisan Sultan Mansur ditujahnya ke bawah. 	 دڠن نام الله، تومبڠله دكاو! كريس واريثن سلطان منصور دتواجهڽ كباوه.
Jangan pandang rendah kepada aku!  Jagat Suci menggerakkan bibir, meniup angin kuat ke arah Alauddin. 	 جاڠن ڤندڠ رنده كڤد اكو!  جاڬت سوچي مڠڬرقكن بيبير، منيوڤ اڠين قوات كأره علاءالدين.
Tiupan itu diekori semburan api yang teramat marak. 	 تيوڤن ايت دإيكوري سمبورن اڤي يڠ ترامت مارق.
Seluruh tubuh Alauddin kini diselimuti api. 	 سلوروه توبوه علاءالدين كيني دسليموتي اڤي.
Kakanda!  Nirnama tidak jadi meneruskan serangan, terus melompat di atas tubuh Jagat Suci, sebelum bergerak bagaikan memijak angin, menyambut tubuh Alauddin. 	 ككندا!  نيرنام تيدق جادي منروسكن سرڠن، تروس ملومڤت دأتس توبوه جاڬت سوچي، سبلوم برڬرق باڬايكن مميجق اڠين، مڽمبوت توبوه علاءالدين.
Tetapi belum sempat dia mencapai tubuh pemerintah Semutar Putih itu, tangan Jagat Suci telah mencengkam Nirnama dan Alauddin. 	 تتاڤي بلوم سمڤت دي منچاڤاي توبوه ڤمرينته سموتر ڤوتيه ايت، تاڠن جاڬت سوچي تله منچڠكم نيرنام دان علاءالدين.
Kalian hanyalah semut di mataku!  Kedua-duanya dihempas ke tanah. 	 كالين هاڽله سموت دماتكو!  كدوا-دواڽ دهمڤاس كتانه.
Kuatnya lemparan Jagat Suci, hingga api marak yang menyelimuti Alauddin terpadam. 	 قواتڽ ليمڤرن جاڬت سوچي، هيڠݢ اڤي مارق يڠ مڽليموتي علاءالدين ترڤادم.
Nirnama dan Alauddin sama-sama menghentam lantai bumi, mengakibatkan tanah di situ merekah besar. 	 نيرنام دان علاءالدين سام٢ مڠهنتم لنتاي بومي، مڠاكيبتكن تانه دسيتو مركه بسر.
Mampus! Jagat Suci melepaskan satu tumbukan, mahu melenyek Alauddin dan Nirnama. 	 ممڤوس! جاڬت سوچي ملڤسكن ساتو تومبوقن، ماهو ملڽق علاءالدين دان نيرنام.
Kakanda!  Nirnama!  Kedua-duanya melawan segala kesakitan yang sedang menjalari tubuh, terus bangkit dan mengacung keris masing-masing sepenuh tenaga. 	 ككندا!  نيرنام!  كدوا-دواڽ ملاوان سڬالا كساكيتن يڠ سدڠ منجالاري توبوه، تروس بڠكيت دان مڠاچوڠ كريس ماسيڠ٢ سڤنوه تناݢ.
Taming Sari dan keris warisan Sultan Mansur terbenam pada penumbuk Jagat Suci. 	 تاميڠ ساري دان كريس واريثن سلطان منصور تربنم ڤد ڤنومبوق جاڬت سوچي.
Kalian menyangka dua senjata kecil ini cukup untuk membatalkan serangan aku? Jagat Suci ketawa besar, terus menekan penumbuknya. 	 كالين مڽڠک دوا سنجات كچيل اين چوكوڤ اونتوق ممبطلكن سرڠن اكو؟ جاڬت سوچي كتاوا بسر، تروس منكن ڤنومبوقڽ.
Kaki Nirnama dan Alauddin mula terbenam separas buku lali ke dalam tanah. 	 كاكي نيرنام دان علاءالدين مولا تربنم سيڤرس بوكو لالي كدالم تانه.
Selepas terhapusnya kalian, maka tiadalah lagi halangan! Jagat Suci melepaskan seluruh kudratnya. 	 سلڤس ترهاڤوسڽ كالين، مک تيادله لاڬي هالڠن! جاڬت سوچي ملڤسكن سلوروه قدرتڽ.
Nirnama dan Alauddin sama-sama terbenam hingga ke paras lutut. 	 نيرنام دان علاءالدين سام٢ تربنم هيڠݢ كڤارس لوتوت.
Kalian lemah, dan akulah yang paling perkasa!  Bahkan Allahlah yang Maha Perkasa! Nirnama melaung seraya melibas Taming Sari. 	 كالين لمه، دان اكوله يڠ ڤاليڠ ڤركاس!  بهكن الله له يڠ مها ڤركاس! نيرنام ملاءوڠ سرايا مليبس تاميڠ ساري.
Sebatang jari Jagat Suci terputus. 	 سباتڠ جاري جاڬت سوچي ترڤوتوس.
Allahu akbar! Alauddin melakukan hal yang sama. 	 الله اكبر!علاءالدين ملاكوكن حال يڠ سام.
Darah bersemburan ke seluruh tubuh mereka. 	 داره برسمبورن كسلوروه توبوه مريک.
Jagat Suci meraung sambil mengangkat tangan kanannya yang kini kekurangan dua batang jari. 	 جاڬت سوچي مراءوڠ سمبيل مڠڠكت تاڠن كاننڽ يڠ كيني ككوراڠن دوا باتڠ جاري.
Celaka! Terundur Jagat Suci beberapa tapak. 	 چلاک! تراوندور جاڬت سوچي ببراڤ تاڤق.
Peluang itu diambil oleh Nirnama dan Alauddin untuk mengeluarkan tubuh mereka daripada tersekat di dalam tanah. 	 ڤلواڠ ايت دأمبيل اوليه نيرنام دان علاءالدين اونتوق مڠلواركن توبوه مريک درڤد ترسكت ددالم تانه.
Kita berdua sahaja tidak mencukupi. 	 كيت بردوا سهاج تيدق منچوكوڤي.
Nirnama mengatur pernafasan sambil melihat Jagat Suci yang mengerang kesakitan. 	 نيرنام مڠاتور ڤرنفسن سمبيل مليهت جاڬت سوچي يڠ مڠراڠ كساكيتن.
Tangan kiri pemerintah Indera Kayangan itu memegang tangan kanannya. 	 تاڠن كيري ڤمرينته ايندرا كايڠن ايت ممڬڠ تاڠن كاننڽ.
Dia bagai tidak percaya dengan apa yang berlaku. 	 دي باڬاي تيدق ڤرچاي دڠن اڤ يڠ برلاكو.
Mungkin dia tidak menjangka bahawa ada yang mampu mencederakannya sedemikian rupa. 	 موڠكين دي تيدق بمنجڠک بهاوا اد يڠ ممڤو منچدراكنڽ سدميكين روڤا.
Mungkin juga kerana terlupa bahawa dia tidak lagi kebal sebagaimana selama ini. 	 موڠكين جوݢ كران ترلوڤا بهاوا دي تيدق لاڬي كبل سباڬايمان سلاما اين.
Engkau ada cadangan?  Nirnama memandang Alauddin lalu mengangguk. 	 اڠكاو اد چادڠن؟  نيرنام ممندڠ علاءالدين لالو مڠڠڬوق.
Celaka, kalian. 	 چلاک، كالين.
Aku tidak akan memberikan kalian peluang. 	 اكو تيدق اكن ممبريكن كالين ڤلواڠ.
Wahai tentera Indera Kayangan, hapuskan mereka! Jagat Suci menuding ke arah Nirnama dan Alauddin dengan tangan kirinya. 	 واهاي تنترا ايندرا كايڠن، هاڤوسكن مريک! جاڬت سوچي منوديڠ كأره نيرنام دان علاءالدين دڠن تاڠن كيريڽ.
Yaaaaa!  Tentera Indera Kayangan yang mengelilingi kawasan pertempuran itu mula bergerak. 	 يااااا!  تنترا ايندرا كايڠن يڠ مڠليليڠي كاوسن ڤرتمڤورن ايت مولا برڬرق.
Tetapi baru sahaja mereka melangkah beberapa tapak, bumi bagaikan dilanda gempa. 	 تتاڤي بارو سهاج مريک ملڠكه ببراڤ تاڤق، بومي باڬايكن دلندا ڬمڤا.
Jagat Suci sendiri merasakan perkara tersebut. 	 جاڬت سوچي سنديري مراساكن ڤركارا ترسبوت.
Allahu akbar! Allahu akbar! Allahu akbar!  Segerombolan besar tentera tiba-tiba muncul dan melanggar tentera-tentera Indera Kayangan dari segenap arah. 	 الله اكبر! الله اكبر! الله اكبر!  سڬرومبولن بسر تنترا تيبا٢ مونچول دان ملڠڬر تنترا٢ ايندرا كايڠن دري سڬنڤ اره.
Tentera bantuan mereka? Jagat Suci terkejut, memandang ke arah Nirnama dan Alauddin. 	 تنترا بنتوان مريک؟جاڬت سوچي تركجوت، ممندڠ كأره نيرنام دان علاءالدين.
Dia melihat Nirnama tersenyum nipis. 	 دي مليهت نيرنام ترسڽوم نيڤيس.
Tentera Semutar Putih dan Kerajaan Serawa yang engkau anggap telah ditewaskan, hakikatnya berundur perlahan-lahan dari medan pertempuran. 	 تنترا سموتر ڤوتيه دان كراجاءن سراوا يڠ اڠكاو اڠڬڤ تله دتيواسكن، حقيقتڽ براوندور ڤرلاهن-لاهن دري ميدن ڤرتمڤورن.
Mereka nyata telah disusun kembali dengan buah fikir daripada Laksamana Kasturi, Nadim dan Mamanda Bendahara Kerajaan Serawa, Muhammad Jenin. 	 مريک ڽات تله دسوسون كمبالي دڠن بواه فيكير درڤد لقسامان كستوري، نديم دان ممندا بنداهارا كراجاءن سراوا، محمد جنين.
Nirnama perlahan-lahan bersiaga. 	 نيرنام ڤرلاهن-لاهن برسياݢ.
Bersedia untuk menerima serangan Jagat Suci yang seterusnya. 	 برسديا اونتوق منريما سرڠن جاڬت سوچي يڠ ستروسڽ.
Ketika ini, baru Jagat Suci perasan akan sesuatu. 	 كتيک اين، بارو جاڬت سوچي ڤراسن اكن سسواتو.
Di manakah Alauddin?  Lawan engkau ialah aku, Jagat! Nirnama terus bergerak memijak angin, membuatkan tubuhnya bagaikan sedang terbang ke arah Jagat Suci. 	 دمانكه علاءالدين؟  لاون اڠكاو اياله اكو، جاڬت! نيرنام تروس برڬرق مميجق اڠين، ممبواتكن توبوهڽ باڬايكن سدڠ تربڠ كأره جاڬت سوچي.
Engkau hanya lebih pantas menjemput maut jika berhadapan denganku berseorangan!  Allahu akbar!   Aku hanya mahu membawa tanah berdaulat ini pergi lebih jauh, lebih tinggi ke tempat yang selayaknya! Jagat Suci melibas dengan tangannya. 	 اڠكاو هاڽ لبيه ڤانتس منجمڤوت موت جک برهادڤن دڠنكو برسأورڠن! الله اكبر!  اكو هاڽ ماهو ممباوا تانه بردولت اين ڤرڬي لبيه جاءوه ، لبيه تيڠڬي كتمڤت يڠ سلايقڽ! جاڬت سوچي مليبس دڠن تاڠنڽ.
Nirnama menyambut tangan yang berbaki tiga jari. 	 نيرنام مڽمبوت تاڠن يڠ برباقي  تيݢ جاري.
Libasan Jagat Suci terhenti. 	 ليبسن جاڬت سوچي ترهنتي.
Tubuh Nirnama pula tidak terpelanting. 	 توبوه نيرنام ڤولا تيدق ترڤلنتيڠ.
Dia jelas telah bersedia dengan memusatkan seluruh kekuatan pada tubuhnya. 	 دي جلس تله برسديا دڠن مموستكن سلوروه كقواتن ڤد توبوهڽ.
Taming Sari terbenam pada telapak tangan musuhnya itu. 	 تاميڠ ساري تربنم ڤد تلڤق تاڠن موسوهڽ ايت.
Kemudian, Nirnama memegang Taming Sari dengan tangan kiri, sebelum tangan kanan dipanjangkan untuk memegang lengan Jagat Suci. 	 كمودين، نيرنام ممڬڠ تاميڠ ساري دڠن تاڠن كيري، سبلوم تاڠن كانن دڤنجڠكن اونتوق ممڬڠ لڠن جاڬت سوچي.
Dia mengerah sepenuh kudrat, membanting Jagat Suci ke tanah. 	 دي مڠره سڤنوه قدرة، ممبنتيڠ جاڬت سوچي كتانه.
Kali ini, Jagat Suci tidak membiarkan perkara itu untuk berlaku dengan mudah. 	 كالي اين، جاڬت سوچي تيدق ممبياركن ڤركارا ايت اونتوق برلاكو دڠن موده.
Sayap dikibas saat dia berada di tengah-tengah udara, dan putaran tubuhnya tidak berjaya disempurnakan oleh Nirnama. 	 سايڤ دكيبس ساعت دي براد دتڠه-تڠه اودارا، دان ڤوترن توبوهڽ تيدق برجاي دسمڤورناكن اوليه نيرنام.
Dia terbang ke udara, membawa Nirnama bersama-samanya. 	 دي تربڠ كأودارا، ممباوا نيرنام برساما-سامڽ.
Tidak mahu terperangkap di udara, Nirnama cepat-cepat menarik Taming Sari. 	 تيدق ماهو ترڤرڠكڤ دأودارا، نيرنام چڤت٢ مناريق تاميڠ ساري.
Dia jatuh ke bumi. 	 دي جاتوه كبومي.
Namun, sebelum kakinya kembali menjejak tanah, Nirnama melepaskan beberapa tumbukan sepenuh kekuatan. 	 نامون، سبلوم كاكيڽ كمبالي منججق تانه، نيرنام ملڤسكن ببراڤ تومبوقن سڤنوه كقواتن.
Menghasilkan angin deras yang menghentam tubuh Jagat Suci, mengakibatkan pemerintah Indera Kayangan itu hilang keseimbangan di tengah-tengah udara. 	 مڠحاصيلكن اڠين درس يڠ مڠهنتم توبوه جاڬت سوچي، مڠعاقبتكن ڤمرينته ايندرا كايڠن ايت هيلڠ كسإيمبڠن دتڠه-تڠه اودارا.
Sedang Nirnama jatuh menjunam, Jagat Suci jatuh bagaikan layang-layang putus tali, bersusah payah untuk mendapatkan keseimbangannya semula. 	 سدڠ نيرنام جاتوه منجونم، جاڬت سوچي جاتوه باڬايكن لايڠ٢ ڤوتوس تالي، برسوسه ڤايه اونتوق منداڤتكن كسإيمبڠنڽ سمولا.
Nirnama mendarat dengan baik tetapi dia tidak berhenti di situ, terus mengerahkan seluruh kekuatan untuk terus bergerak. 	 نيرنام مندارت دڠن باءيق تتاڤي دي تيدق برهنتي دسيتو، تروس مڠارهكن سلوروه كقواتن اونتوق تروس برڬرق.
Kakinya melonjak kembali ke atas. 	 كاكيڽ ملونجق كمبالي كأتس.
Dia memijak angin, kelihatan seperti sedang mendaki tangga lutsinar. 	 دي مميجق اڠين، كليهتن سڤرتي سدڠ منداكي تڠݢ لوتسينر.
Terus Taming Sari dibenamkan ke sayap kiri Jagat Suci. 	 تروس تاميڠ ساري دبنمکن كسايڤ كيري جاڬت سوچي.
Jagat Suci mengerang. 	 جاڬت سوچي مڠرڠ.
Dia yang berjaya terapung di tengah-tengah udara, berusaha mengibas-ngibas sayapnya bagi mengenyah pergi Nirnama. 	 دي يڠ برجاي تراڤوڠ دتڠه-تڠه اودارا،براوسها مڠيبس-ڠيبس سايڤڽ باڬي مڠڽه ڤرڬي نيرنام.
Apa yang engkau perolehi dengan menewaskan aku, hah!  Bagai mentari yang memancarkan cahaya pada gelap malam!  Akukah kegelapan? Bahkan akulah mentari yang menyinari tanah berdaulat ini!  Tubuh Jagat Suci berputar-putar di tengah-tengah udara, sementara Nirnama memegang Taming Sari dengan kedua-dua belah tangan, cuba untuk mengelakkan dirinya daripada melayang. 	 اڤ يڠ اڠكاو ڤروليهي دڠن منيواسكن اكو، هاه!  باڬاي منتاري يڠ ممانچركن چهاي ڤد ڬلڤ مالم!  اكوكه كڬلڤن؟ بهكن اكوله منتاري يڠ مڽيناري تانه بردولت اين!  توبوه جاڬت سوچي برڤوتر-ڤوتر دتڠه-تڠه اودارا، سمنتارا نيرنام ممڬڠ تاميڠ ساري دڠن كدوا-دوا بله تاڠن، چوبا اونتوق مڠيلقكن ديريڽ درڤد ملايڠ.
Engkau hanyalah sebuah penipuan. 	 اڠكاو هاڽله سبواه ڤنيڤوان.
Kekuatanmu palsu, datang dari syirik dan khurafat. 	 كقواتنمو ڤلسو، داتڠ دري شيريک دان خرافت.
Kekuasaan engkau berasaskan penundukkan sarat paksaan. 	 ككواساءن اڠكاو براسسكن ڤنوندوقكن سارت ڤقساءن.
Kemakmuran yang engkau janjikan hanyalah untuk memenuhi tembolok peribadi. 	 كمعمورن يڠ اڠكاو جنجيكن هاڽله اونتوق ممنوهي تمبولوق ڤريبادي.
Kemajuan yang engkau mahukan jauh dari cahaya Ilahi! Nirnama sepenuh kuasa menarik Taming Sari jatuh bersama-samanya, mengoyak sayap kiri Jagat Suci. 	 كماجوان يڠ اڠكاو ماهوكن جاءوه دري چهاي إلهي! نيرنام سڤنوه كواس مناريق تاميڠ ساري جاتوه برساما-سامڽ، مڠويق سايڤ كيري جاڬت سوچي.
Darah bersemburan. 	 داره برسمبورن.
Nirnama melepasi tubuh Jagat Suci, menjunam ke bumi. 	 نيرنام ملڤسي توبوه جاڬت سوچي، منجونم كبومي.
Sedang Jagat Suci semakin sukar hendak menyeimbangkan diri dengan sebelah sayap. 	 سدڠ جاڬت سوچي سماكين سوكر هندق مڽإيمبڠكن ديري دڠن سبله سايڤ.
Ini mendorong Jagat Suci untuk membiarkan dirinya turut menjunam. 	 اين مندوروڠ جاڬت سوچي اونتوق ممبياركن ديريڽ توروت منجونم.
Dia mahu menyambar tubuh Nirnama. 	 دي ماهو مڽمبر توبوه نيرنام.
Jagat Suci turun dengan laju. 	 جاڬت سوچي تورون دڠن لاجو.
Kedua-dua belah tangannya mencapai tubuh Nirnama. 	 كدوا-دوا بله تاڠنڽ منچاڤاي توبوه نيرنام.
Engkau dan kepercayaan engkaulah yang membuatkan tanah ini terpenjara, tersekat daripada terbang tinggi mencapai kedaulatannya yang sebenar!  Jagat Suci merapati Nirnama yang sedang bergelut untuk melepaskan diri. 	 اڠكاو دان كڤرچايا‌‌ءن اڠكاوله يڠ ممبواتكن تانه اين ترڤنجارا، ترسكت درڤد تربڠ تيڠڬي منچاڤاي كدولتنڽ يڠ سبنر!  جاڬت سوچي مراڤتي نيرنام يڠ سدڠ برڬلوت اونتوق ملڤسكن ديري.
Mereka sama-sama menjunam ke bumi. 	 مريک سام٢ منجونم كبومي.
Tiada kemuliaan tanpa keadilan, tiada kemuliaan tanpa redha Tuhan!  Nirnama cuba membenamkan Taming Sari ke wajah Jagat Suci. 	 تياد ارتي كهيدوڤن تنڤا كعاديلن، تياد معنا كمولياءن تنڤا رضا توهان!  نيرنام چوبا ممبنمکن تاميڠ ساري كواجه جاڬت سوچي.
Tetapi, pemerintah Indera Kayangan itu berjaya menyendengkan kepalanya ke kanan, membuatkan tikaman Nirnama hanya membaham udara. 	 تتاڤي، ڤمرينته ايندرا كايڠن ايت برجاي مڽينديڠكن كڤالاڽ ككانن، ممبواتكن تيكامن نيرنام هاڽ ممباهم اودارا.
Jagat Suci kemudian membuka mulut. 	 جاڬت سوچي كمودين ممبوک مولوت.
Mampuslah engkau dengan kemuliaan itu! Api marak menyembur dari mulutnya. 	 ممڤوسله اڠكاو دڠن كمولياءن ايت! اڤي مارق مڽمبور دري مولوتڽ.
Pada saat akhir, Nirnama menarik nafas sedalam mungkin dengan pantas, sebelum menghembuskan kembali sekuat hati. 	 ڤد ساعت اخير، نيرنام مناريق نفس سدالم موڠكين دڠن ڤانتس، سبلوم مڠهمبوسكن كمبالي سقوات هاتي.
Angin kuat terhasil daripada hembusan itu, menghalang api marak yang cuba membaluti seluruh tubuhnya. 	 اڠين قوات ترحاصيل درڤد همبوسان ايت، مڠهالڠ اڤي مارق يڠ چوبا ممبالوتي سلوروه توبوهڽ.
Pun begitu, akibat disembur dengan jarak terlalu dekat, bahang api tersebut tetap menyengat tubuh. 	 ڤون بڬيتو، عاقبة دسمبور دڠن جارق ترلالو دكت، باهڠ اڤي ترسبوت تتڤ مڽڠت توبوه.
Pada masa yang sama, hujung pakaian Nirnama mula dijilat api. 	 ڤد ماس يڠ سام، هوجوڠ ڤاكاين  نيرنام مولا دجيلت اڤي.
Kedua-dua mereka menghentam bumi. 	 كدوا-دوا مريک مڠهنتم بومي.
Asap berkepul-kepul naik. 	 اسڤ بركڤول-كڤول ناءيق.
Ughhh!  Jagat Suci perlahan-lahan bangkit. 	 اوغهه!  جاڬت سوچي ڤرلاهن-لاهن بڠكيت.
Dia memerhatikan belakang tubuhnya yang hanya bersayap satu. 	 دي ممرهاتيكن بلاكڠ توبوهڽ يڠ كيني برسايڤ توڠڬل.
Dia menderam, mencari-cari Nirnama yang pada saat akhir berjaya melepaskan diri dengan mematahkan ibu jarinya. 	 دي مندرم، منچاري-چاري نيرنام يڠ ڤد ساعت اخير برجاي ملڤسكن ديري دڠن مماتهكن ايبو جاريڽ.
Ibu jari itu ditenungnya. 	 ايبو جاري ايت دتنوڠڽ.
Ternyata Nirnama bukan pendekar yang lemah dan berfikiran singkat. 	 ترڽات نيرنام بوكن ڤنديكر يڠ لمه دان برفيكيرن سيڠكت.
Jagat Suci membetulkan tulangnya, membuatkan ibu jari itu kembali seperti sediakala. 	 جاڬت سوچي ممبتولكن تولڠڽ، ممبواتكن ايبو جاري ايت كمبالي سڤرتي سدياكالا.
Seterusnya sayap tunggalnya dikibas pantas. 	 ستروسڽ سايڤ توڠڬلڽ دكيبس ڤانتس.
Asap berkepul-kepul hilang ditiup angin, menzahirkan Nirnama yang melutut sebelah kaki, dengan sebelah tangan menongkat tubuh. 	 اسڤ بركڤول-كڤول هيلڠ دتياڤ اڠين يڠ ترحاصيل، منظاهيركن نيرنام يڠ سدڠ ملوتوت سبله كاكي، دڠن سبله تاڠن منوڠكت توبوه.
Dada berombak akibat nafas yang turun naik. 	 دادا برومبق عاقبة نفس يڠ تورون ناءيق.
Sebahagian pakaian hangus terbakar, sementara sebahagian tubuh dinodai luka dan kesan terbakar. 	 سبهاڬين ڤاكاين  هاڠوس، سمنتارا سبهاڬين توبوه دنوداءي لوک دان كسن ترباكر.
Wajah dan tubuh Nirnama bermandikan keringat. 	 واجه دان توبوه نيرنام برمنديكن كريڠت.
Peluh bercampur darah. 	 ڤلوه برچمڤور داره.
Tetapi wajah pendekar tanpa nama itu kekal tenang. 	 تتاڤي واجه ڤنديكر تنڤا نام ايت ككل تنڠ.
Nyata, Nirnama liat untuk ditumbangkan. 	 ڽات، نيرنام ليات اونتوق دتومبڠكن.
Benar-benar pahlawan ampuh yang dilatih dengan baik oleh Adiwaja. 	 بنر٢ ڤهلاون امڤوه يڠ دلاتيه دڠن باءيق اوليه اديواج.
Memikirkan hal itu, bulu roma Jagat Suci menegak. 	 مميكيركن حال ايت، بولو روما جاڬت سوچي منڬق.
Apakah ini semua kerana dendam? Jagat Suci mendengus. 	 اڤاكه اين سموا كران دندم؟ جاڬت سوچي مندڠوس.
Nirnama mendongak. 	 نيرنام مندوڠاق.
Pandangan mereka bertemu. 	 ڤندڠن مريک برتمو.
Apakah kerana aku telah membunuh ayahanda dan bondamu? Apakah kerana aku telah membunuh rakan-rakanmu? Apakah kerana aku telah menghancurkan kampungmu? Jagat Suci bagai menilik pandangan redup Nirnama. 	 اڤاكه كران اكو تله ممبونوه ايهندا دان بوندامو؟ اڤاكه كران اكو تله ممبونوه راكن-راكنمو؟ اڤاكه كران اكو تله مڠهنچوركن كامڤوڠمو؟ جاڬت سوچي باڬاي منيليک ڤندڠن ردوڤ نيرنام.
Nirnama perlahan-lahan bangkit. 	 نيرنام ڤرلاهن-لاهن بڠكيت.
Dia terbayangkan hari di mana kejadian hitam itu berlaku. 	 دي تربايڠكن هاري دمان كجادين هيتم ايت برلاكو.
Bagaimana dia berseorangan, menanam satu persatu mayat orang-orang kampungnya. 	 باڬايمان دي برسأورڠن، منانم ساتو ڤرساتو مايت اورڠ٢ كامڤوڠڽ.
Mayat ayahanda dan bondanya. 	 مايت ايهندا دان بونداڽ.
Mayat rakan-rakan sepermainannya. 	 ميت راكن٢ سڤرماءيننڽ.
Akalnya menerawang ketika saat dia mula menerima didikan Adiwaja. 	 عقلڽ منراوڠ كتيک ساعت دي مولا منريما ديديقن اديواج.
Tubuh dan hati bertahan dengan segala kesukaran hidup dan latihan berat pada tahun-tahun awal itu, kerana berpaut kepada dahan kesumat terhadap Jagat Suci. 	 توبوه دان هاتي برتاهن دڠن سڬالا كسوكرن هيدوڤ دان لاتيهن برت ڤد تاهون٢ اول ايت، كران برڤاءوت كڤد داهن كسومت ترهادڤ جاڬت سوچي.
Dendam yang pada satu ketika dahulu, berulang-ulang dia berjanji kepada dirinya sendiri, akan dilunaskan. 	 دندم يڠ ڤد ساتو كتيک دهولو، براولڠ-اولڠ دي برجنجي كڤد ديريڽ سنديري، اكن دلونسكن.
Tunjukkan kepadaku bara dendam itu, budak. 	 تونجوقكن كڤدكو بارا دندم ايت، بودق.
Parut engkau itu menjadi saksi kesumat yang merajai jiwamu, bukan? Jagat Suci tersengih sinis. 	 ڤاروت اڠكاو ايت منجادي سقسي كسومت يڠ مراجاءيا جيوامو، بوكن؟ جاڬت سوچي ترسڠيه سينيس.
Aku masih belum merasai bara kesumat dalam jiwamu itu. 	 اكو ماسيه بلوم مراساءي بارا كسومت دالم جيوامو ايت.
Ayuh, tunjukkan amarahmu. 	 ايوه، تونجوقكن امارهمو.
Jangan engkau nafikan apa yang terbuku dalam jiwamu! Sebelah tangan memanjang ke hadapan, digerak-gerak bagaikan mengajak Nirnama. 	 جاڠن اڠكاو نافيكن اڤ يڠ تربوكو دالم جيوامو! سبله تاڠن ممنجڠ كهادڤن، دڬرق-ڬرق باڬايكن مڠاجق نيرنام.
Bayangkan ayahanda dan bondamu, bukan sahaja tumbang dibunuh olehku, bahkan darah mereka menjadi santapan menguatkan aku pada hari itu. 	 بايڠكن ايهندا دان بوندامو، بوكن سهاج تومبڠ دبونوه اوليهكو، بهكن داره مريک منجادي سنتڤن مڠواتكن اكو ڤد هاري ايت.
Jagat Suci tertawa kuat. 	 جاڬت سوچي ترتاوا قوات.
Setelah engkau tumbang, darahmu pula akan menambah kekuatanku. 	 ستله اڠكاو تومبڠ، دارهمو ڤولا اكن منمبه كقواتنكو.
Engkau akan bersatu kembali dengan ayahanda dan bondamu. 	 اڠكاو اكن برساتو كمبالي دڠن ايهندا دان بوندامو.
Betapa mulianya!  Tawa  Jagat Suci semakin galak. 	 بتاڤ مولياڽ!  تاوا جاڬت سوچي سماكين ڬالق.
Persoalannya, apakah engkau mampu menuntut bela? Jelas, aku tidak mudah ditumbangkan. 	 ڤرسوءالنڽ، اڤاكه اڠكاو ممڤو منونتوت بلا؟ جلس، اكو تيدق موده دتومبڠكن.
Biarlah dendam memperkasakanmu. 	 بيارله دندم ممڤركاسكنمو.
Ayuh!  Nirnama menghela nafas panjang. 	 ايوه!  نيرنام مڠهيلا نفس ڤنجڠ.
Bibirnya kembali terkumat-kamit. 	 بيبيرڽ كمبالي تركومت-كاميت.
Bayangan-bayangan lalu menari-nari di tubir mata, seakan-akan kembali berlaku di hadapan dirinya. 	 بايڠن لالو مناري-ناري دتوبير مات، سأكن-اكن كمبالي برلاكو دهادڤن ديريڽ.
Namun, perlahan-lahan semua bayangan itu sirna. 	 نامون، ڤرلاهن-لاهن سموا بايڠن ايت سيرنا.
Yang jelas di hadapan mata ialah Jagat Suci yang sedang tertawa besar dan memandangnya sinis. 	 يڠ جلس دهادڤن مات سكارڠ اداله جاڬت سوچي يڠ سدڠ ترتاوا بسر دان ممندڠڽ سينيس.
Seolah-olah sedang mencabarnya. 	 سأوله-اوله سدڠ منچابرڽ.
Sekiranya aku menentangmu semata-mata kerana dendam, maka aku akan tergelincir. 	 سكيراڽ اكو مننتڠمو سماتا-مات كران دندم، مک اكو اكن ترڬلينچير.
Jatuh ke dalam hasutan syaitan. 	 جاتوه كدالم هاسوتن شيطان.
Bukanlah salah untuk aku mahu meminta keadilan ditegakkan. 	 بوكنله ساله اونتوق اكو ماهو ممينتا كعاديلن دتڬقكن.
Tetapi guru telah membantu aku memujuk jiwa ini, untuk berhadapan denganmu bersama niat yang murni. 	 تتاڤي ڬورو تله ممبنتو اكو مموجوق جيوا اين، اونتوق برهادڤن دڠنمو برسام نية يڠ مورني.
Niat yang murni? Jagat Suci terpempan. 	 نية يڠ مورني؟ جاڬت سوچي ترڤمڤن.
Tawanya sirna. 	 تاواڽ سيرنا.
Aku berjuang kerana Allah subhanahu wa taala. 	 اكو برجواڠ كران الله سبحانه وتعالى.
Untuk menegakkan kalimahnya. 	 اونتوق منڬقكن كلمتڽ.
Bukan kerana kehendak peribadi. 	 بوكن كران كهندق ڤريبادي.
Aku bukan mahu menumbangkan engkau semata-mata kerana mahu menumbangkanmu. 	 اكو بوكن ماهو منومبڠكن اڠكاو سماتا-مات كران كهندق ڤريباديكو.
Engkau perlu ditumbangkan kerana engkau adalah akar durjana yang membuahkan buah-buah yang rosak di tanah berdaulat ini. 	 اڠكاو ڤرلو دتومبڠكن كران اڠكاو اداله اكر دورجان باڬي ڤوكوق يڠ ممبواهكن بواه٢ يڠ روسق دتانه بردولت اين.
Aku mahu menumbangkanmu, kerana mahu menyelamatkan umat ini! Nirnama meninggikan suara. 	 اكو ماهو منومبڠكنمو، كران ماهو مڽلامتكن اومت اين! نيرنام منيڠڬيكن سوارا.
Jagat Suci tersentak. 	 جاڬت سوچي ترسنتق.
Engkau tidak akan dapat mencemarkan niat murni ini. 	 اڠكاو تيدق اكن داڤت منچمركن نية مورني اين.
Engkau mahu mencemarkannya, kerana hati yang kotor hanya akan ditakluki perasaan. 	 اڠكاو ماهو منچمركنڽ، كران هاتي يڠ كوتور هاڽ اكن دتعلوقي ڤراساءن.
Apabila tindakan dipandu perasaan, hilanglah keseimbangan, ketenangan. 	 اڤابيلا تيندقن دڤندو ڤراساءن، هيلڠله كسإيمبڠن، كتنڠن.
Engkau mahu jiwaku lemah, maka langkahku akan tempang. 	 اڠكاو ماهو جيواكو لمه، مک لڠكهكو اكن تمڤڠ.
Jangan fikir aku akan terpedaya dengan helahmu, Jagat!  Nirnama terus mengalunkan keris, tanda bersiaga untuk perseteruan seterusnya. 	 جاڠن فيكير اكو اكن ترڤداي دڠن حيلهمو، جاڬت!  نيرنام تروس مڠالونكن كريس، تندا برسياݢ اونتوق ڤرستروان ستروسڽ.
Ini bukan kisah perlunasan dendam peribadi. 	 اين بوكن قيصه ڤرلونسن دندم ڤريبادي.
Ini kisah perjuangan menyelamatkan ummah!  Pemerintah Indera Kayangan itu terkulat-kulat. 	 اين قيصه ڤرجواڠن مڽلامتكن اومة!  ڤمرينته ايندرا كايڠن ايت تركولت-كولت.
Diam buat beberapa ketika sebelum bibirnya mengoyak sengihan, seterusnya tertawa. 	 ديام بوات ببراڤ كتيک سبلوم بيبيرڽ مڠويق سڠيهن، ستروسڽ ترتاوا.
Semakin lama, semakin kuat tawanya itu. 	 سماكين لاما، سماكين قوات تاواڽ ايت.
Tidak hairanlah segala cubaan untuk menjejakmu dengan sihir kami, gagal. 	 تيدق حيرانله سڬالا چوباءن اونتوق منججقمو دڠن سيحير كامي، ڬاڬل.
Adiwaja benar-benar berjaya mendidik seorang anak murid berjiwa suci. 	 اديواج بنر٢ برجاي منديديق سأورڠ انق موريد برجيوا سوچي.
Jagat Suci mendengus. 	 جاڬت سوچي مندڠوس.
Pun begitu, engkau tetap akan tewas. 	 ڤون بڬيتو،اڠكاو تتڤ اكن تيواس.
Tidak lama lagi tentera dari Segenting Kra akan tiba. 	 تيدق لاما لاڬي تنترا دري سڬنتيڠ كرا اكن تيبا.
Raja Ong Maha Perita Deria mempunyai kelebihan setanding aku. 	 راج اوڠ مها ڤريتا دريا ممڤوڽاءي كلبيهن ستنديڠ اكو.
Dengan sihirnya, dia akan tiba tidak lama lagi, bersama-sama seluruh kekuatan Segenting Kra!  Nirnama tersenyum nipis. 	 دڠن سيحيرڽ، دي اكن تيبا تيدق لاما لاڬي، برساما-سام سلوروه كقواتن سڬنتيڠ كرا!  نيرنام ترسڽوم نيڤيس.
Mengapa? Engkau fikir engkau mampu berhadapan kami berdua? Dengan seluruh tentera dari Segenting Kra?  Bukan. 	 مڠاڤ؟ اڠكاو فيكير اڠكاو ممڤو برهادڤن كامي بردوا؟ دڠن سلوروه تنترا دري سڬنتيڠ كرا؟  بوكن.
Raja Ong Maha Perita Deria telah tumbang, dengan izin Allah Azzawajalla. 	 راج اوڠ مها ڤريتا دريا تله تومبڠ، دڠن ايذين الله عز وجل.
Mata Jagat Suci membulat, seperti mahu tersembul keluar. 	 مات جاڬت سوچي ممبولت، سڤرتي ماهو ترسمبول كلوار.
Bulu romanya menegak lagi. 	 بولو روماڽ منڬق لاڬي.
Nirnama diperhatikan dengan lebih teliti. 	 نيرنام دڤرهاتيكن دڠن لبيه تليتي.
Lelaki berparut di hadapannya jelas bukan pendekar sembarangan. 	 للاكي برڤاروت دهادڤنڽ جلس بوكن ڤنديكر سمبارڠن.
Dia mengepal kedua-dua belah tangan. 	 دي مڠڤل كدوا-دوا بله تاڠن.
Jika demikian, aku tidak boleh membiarkan engkau terus hidup. 	 جک دمکين، اكو تيدق بوليه ممبياركن اڠكاو تروس هيدوڤ.
Pertempuran ini perlu ditamatkan secepat mungkin! Pemerintah Indera Kayangan itu meluru laju. 	 ڤرتمڤورن اين ڤرلو دتامتكن سچڤت موڠكين! ڤمرينته ايندرا كايڠن ايت ملورو لاجو.
Tamat dengan tumbangnya engkau! Insya-Allah!   Engkau tidak biasa bertarung dengan mata tertutup! Sang Kelembai melepaskan tumbukan. 	 تمت دڠن تومبڠڽ اڠكاو! إن شاء الله!   اڠكاو تيدق بياسا برتاروڠ دڠن مات ترتوتوڤ! سڠ كلمباي ملڤسكن تومبوقن.
Jebat menyendeng untuk mengelak, tetapi terlambat kerana tidak benar-benar mampu untuk menjangka di mana tumbukan itu hendak mendarat. 	 جبت مڽينديڠ اونتوق مڠيلق، تتاڤي ترلمبت كران تيدق بنر٢ ممڤو اونتوق منجڠک دمان تومبوقن ايت هندق مندارت.
Ini mengakibatkan tumbukan Sang Kelembai menggores pipinya. 	 اين مڠعاقبتكن تومبوقن سڠ كلمباي مڠڬوريس ڤيڤيڽ.
Oleh kerana tumbukan itu dilepaskan dengan sepenuh kuasa, tubuh Jebat turut berputar dan terpelanting sehingga dia tertiarap di atas tanah. 	 اوليه كران تومبوقن ايت دلڤسكن دڠن سڤنوه كواس، توبوه جبت توروت برڤوتر دان ترڤلنتيڠ سهيڠݢ دي ترتيارڤ دأتس تانه.
Sang Kelembai tidak berhenti menyerang. 	 سڠ كلمباي تيدق برهنتي مڽرڠ.
Dia melompat tinggi sebelum turun dengan pantas. 	 دي ملومڤت تيڠڬي سبلوم تورون دڠن ڤانتس.
Belakang tubuh Jebat hendak diinjaknya sekuat hati. 	 بلاكڠ توبوه جبت هندق دإينجقڽ سقوات هاتي.
Jebat berguling beberapa kali ke tepi. 	 جبت برڬوليڠ ببراڤ كالي كتڤي.
Injakan Sang Kelembai hanya mengenai tanah. 	 إينجقن سڠ كلمباي هاڽ مڠناءي تانه.
Sang Kelembai tidak membiarkan Jebat mengelak begitu sahaja. 	 سڠ كلمباي تيدق ممبياركن جبت مڠيلق بڬيتو سهاج.
Dia menyepak tanah sehingga terkopek sebuah bongkah besar, melayang ke arah Jebat yang baru sahaja menolak tubuh untuk bangkit. 	 دي مڽڤق تانه سهيڠݢ تركوڤيق سبواه بوڠكه بسر، ملايڠ كأره جبت يڠ بارو سهاج منولق توبوه اونتوق بڠكيت.
Bongkahan tanah tersebut melanggar tubuh Jebat, mengakibatkan Laksamana Semutar Putih itu terpelanting dan jatuh kembali. 	 بوڠكهن تانه ترسبوت ملڠڬر توبوه جبت، مڠعاقبتكن لقسامان سموتر ڤوتيه ايت ترڤلنتيڠ دان جاتوه كمبالي.
Engkau tidak mampu bertarung tanpa melihat. 	 اڠكاو تيدق ممڤو برتاروڠ تنڤا مليهت.
Engkau nampaknya tidak cukup terlatih seperti Nirnama itu. 	 اڠكاو نمڤقڽ تيدق چوكوڤ ترلاتيه سڤرتي نيرنام ايت.
Medan perang yang berkecamuk, membuatkan engkau tidak benar-benar mampu untuk menumpukan perhatian!  Jebat gigih bangkit. 	 ميدن ڤرڠ يڠ بركچاموق، ممبواتكن اڠكاو تيدق بنر٢ ممڤو اونتوق منومڤوكن ڤرهاتين!  جبت ڬيڬيه بڠكيت.
Pakaiannya carik  akibat serangan-serangan yang diterima. 	 ڤاكاين ڽ چاريق عاقبة سرڠن٢ يڠ دتريما.
Tubuhnya berhias dengan liang-liang luka. 	 توبوهڽ برهياس دڠن لياڠ٢ لوک.
Perlahan-lahan dia mengangkat lengan, menyeka darah yang meleleh dari bibir. 	 ڤرلاهن-لاهن دي مڠڠكت لڠن، مڽک داره يڠ مليليه دري بيبير.
Mungkin. 	 موڠكين.
Tetapi sekurang-kurangnya, engkau tidak boleh bermaharaja lela selagi aku masih di sini. 	 تتاڤي سكوراڠ-كورڠڽ، اڠكاو تيدق بوليه برمهاراج للا سلاڬي اكو ماسيه دسيني.
Jebat tersengih dengan matanya kekal terpejam. 	 جبت ترسڠيه دڠن ماتڽ ككل ترڤجام.
Aku boleh bertahan lebih lama. 	 اكو بوليه برتاهن لبيه لاما.
Sekiranya engkau tersilap langkah, nahas. 	 سكيراڽ اڠكاو ترسيلڤ لڠكه، نحس.
Jebat mengacukan keris ke hadapan, berdasarkan arah suara Sang Kelembai. 	 جبت مڠاچوكن كريس كهادڤن، برداسركن اره سوارا سڠ كلمباي.
Bagaimanalah guru hidup selama ini dalam gelita begini. 	 باڬايمانله ڬورو هيدوڤ سلاما اين دالم ڬليتا بڬيني.
Sengihan Jebat melebar. 	 سڠيهن جبت مليبر.
Dalam hati, ada kagum yang sedang mekar setaman. 	 دالم هاتي،اد كاڬوم يڠ سدڠ مکر ستامن.
Aku tumpaskan engkau sekarang. 	 اكو تومڤسكن اڠكاو سكارڠ.
Tidak ada lagi penangguhan!  Sang Kelembai membuka langkah. 	 تيدق اد لاڬي ڤنڠڬوهن!  سڠ كلمباي ممبوک لڠكه.
Dia bergerak laju ke hadapan, melibas beberapa patung batu berbentuk manusia yang berhampiran. 	 دي برڬرق لاجو كهادڤن، مليبس ببراڤ ڤاتوڠ باتو بربنتوق ماءنسي يڠ برهمڤيرن.
Patung-patung batu itu berkecai, dan bongkahan-bongkahannya berterbangan ke arah Jebat. 	 ڤاتوڠ٢ باتو ايت بركچاي، دان بوڠكهن-ببوڠكهنڽ برتربڠن كأره جبت.
Jebat kucar-kacir mempertahankan diri. 	 جبت كوچر-كاچير ممڤرتاهنكن ديري.
Ada bongkahan yang berjaya ditepis, ada yang menghentam tubuh. 	 اد بوڠكهن يڠ برجاي دتڤيس، اد يڠ مڠهنتم توبوه.
Keadaan itu menyebabkan perhatiannya terlucut daripada mengekori gerak-geri Sang Kelembai. 	 كأداءن ايت مڽببكن ڤرهاتينڽ ترلوچوت درڤد مڠيكوري ڬرق-ڬري سڠ كلمباي.
Dalam sekelip mata, Sang Kelembai tiba betul-betul di hadapannya, tanpa sempat Jebat mengelak atau menjarakkan diri. 	 دالم سكليڤ مات، سڠ كلمباي تيبا بتول٢ دهادڤنڽ، تنڤا سمڤت جبت مڠيلق اتاو منجارقكن ديري.
Mampus! Sang Kelembai melepaskan tumbukan berkembar, tepat ke perut Jebat. 	 ممڤوس! سڠ كلمباي ملڤسكن تومبوقن بركمبر، تڤت كڤروت جبت.
Dentuman kedengaran, bersama angin kuat yang berderu melepasi Jebat. 	 دنتومن كدڠرن، برسام اڠين قوات يڠ بردرو ملڤسي جبت.
Mulutnya menyemburkan darah. 	 مولوتڽ مڽمبوركن داره.
Tubuhnya bagai melengkung ke hadapan. 	 توبوهڽ باڬاي ملڠكوڠ كهادڤن.
Tumbukan Sang Kelembai benar-benar sarat dengan kuasa. 	 تومبوقن سڠ كلمباي بنر٢ سارت دڠن كواس.
Jebat dapat merasakan bahagian dalaman tubuhnya mula mengalami kecederaan yang tidak kecil. 	 جبت داڤت مراساكن بهاڬين دالمن توبوهڽ مولا مڠالمي كچدراءن يڠ تيدق كچيل.
Engkau berada di hadapanku, sialan! Kedua-dua belah tangan Sang Kelembai ditangkapnya, sementara keris Jebat terangkat ke hadapan wajah. 	 اڠكاو براد دهادڤنكو،سيالن! كدوا-دوا بله تاڠن سڠ كلمباي دتڠكڤڽ، سمنتارا كريس جبت تراڠكت كهادڤن واجه.
Terus dia menanduk hulu kerisnya ke hadapan. 	 تروس دي منندوق هولو كريسڽ كهادڤن.
Mujur Sang Kelembai pantas menyendeng. 	 موجور سڠ كلمباي ڤانتس مڽينديڠ.
Keris itu meluncur laju melepasi pipi. 	 كريس ايت ملونچور لاجو ملڤسي ڤيڤي.
Tetapi tidak sebelum menggores luka yang tidak kecil pada tempat tersebut. 	 تتاڤي تيدق سبلوم مڠڬوريس لوک يڠ تيدق كچيل ڤد تمڤت ترسبوت.
Ah, terlepas!  Celaka engkau!  Sang Kelembai menarik kepalanya sendiri ke belakang, sebelum menghempas anggota itu ke kepala Jebat. 	 اه، ترلڤس!  چلاک اڠكاو!  سڠ كلمباي مناريق كڤالاڽ سنديري كبلاكڠ، سبلوم مڠهمڤاس اڠڬوتا ايت ككڤالا جبت.
Dentuman sekali lagi kedengaran. 	 دنتومن سكالي لاڬي كدڠرن.
Kali ini, Jebat terundur beberapa tapak. 	 كالي اين، جبت تراوندور ببراڤ تاڤق.
Semakin banyak darah keluar dari mulut, tetapi tetap tangan Sang Kelembai tidak dilepaskannya. 	 سماكين باڽق داره كلوار دري مولوت، تتاڤي تتڤ تاڠن سڠ كلمباي تيدق دلڤسكنڽ.
Bila engkau mahu mampus, hah! Sang Kelembai menggerak-gerakkan tangan. 	 بيلا اڠكاو ماهو ممڤوس، هاه! سڠ كلمباي مڠڬرق-ڬرقكن تاڠن.
Jebat pula bergerak sesuai dengan pergerakan Sang Kelembai, menyebabkan pembunuh upahan Indera Kayangan itu tidak dapat melepaskan diri. 	 جبت ڤولا برڬرق سسواي دڠن ڤرڬرقن سڠ كلمباي، مڽببكن ڤمبونوه اوڤهن ايندرا كايڠن ايت تيدق داڤت ملڤسكن ديري.
Sang Kelembai mula melancarkan tendangan. 	 سڠ كلمباي مولا ملنچركن تندڠن.
Jebat sudah kehausan tenaga, tambah pula dengan mata yang terpejam, menjadi kelam-kabut mahu mengetahui hala tendangan Sang Kelembai. 	 جبت سوده كهاءوسن تناݢ، تمبه ڤولا دڠن مات يڠ ترڤجم، منجادي كلم-كابوت ماهو مڠتاهوءي هالا تندڠن سڠ كلمباي.
Akibatnya, tubuh Jebat menjadi mangsa tendangan bertubi-tubi. 	 عاقبتڽ، توبوه جبت منجادي مڠسا تندڠن برتوبي-توبي.
Sebahagian berjaya ditahan dengan kaki, tetapi banyak tendangan Sang Kelembai hinggap ke pinggang dan rusuknya. 	 سبهاڬين برجاي دتاهن دڠن كاكي، تتاڤي باڽق تندڠن سڠ كلمباي هيڠڬڤ كڤيڠڬڠ دان روسوقڽ.
Lepaskan aku!  Sampai aku mati, engkau tidak akan aku lepaskan!  Jebat memusatkan seluruh kekuatannya kepada tubuh, agar mampu menyerap serangan-serangan Sang Kelembai. 	 لڤسكن اكو!  سمڤاي اكو ماتي، اڠكاو تيدق اكن اكو لڤسكن!  جبت مموستكن سلوروه كقواتنڽ كڤد توبوه، اڬر ممڤو مڽرڤ سرڠن٢ سڠ كلمباي.
Itupun sebenarnya dia tidak lagi mampu bertahan dengan lebih lama. 	 ايتڤون سبنرڽ دي تيدق لاڬي ممڤو برتاهن دڠن لبيه لاما.
Dia sudah tercedera teruk. 	 دي سوده ترچدرا تروق.
Jika demikian, pergilah engkau menyapa maut!  Sang Kelembai bersedia mahu melepaskan tendangan maut. 	 جک دمکين، ڤرڬيله اڠكاو مڽاڤ موت!  سڠ كلمباي برسديا ماهو ملڤسكن تندڠن موت.
Tetapi tindakan tersebut terbantut apabila pandangannya sendiri menjadi gelap gelita. 	 تتاڤي تيندقن ترسبوت تربنتوت اڤابيلا ڤندڠنڽ سنديري منجادي ڬلڤ ڬليتا.
Apa yang berlaku?  Jebat, buka matamu! Suara Alauddin kedengaran. 	 اڤ يڠ برلاكو؟  جبت، بوک ماتمو! سوارا علاءالدين كدڠرن.
Jebat membuka mata. 	 جبت ممبوک مات.
Walaupun pandangan berpinar-pinar sedikit, akibat kehilangan darah dan kesakitan yang menjalari tubuh, dia dapat melihat Alauddin di belakang Sang Kelembai, sedang melilit bahagian kepala Sang Kelembai dengan baki kain pakaiannya. 	 والاوڤون ڤندڠن برڤينر-ڤينر سديكيت، عاقبة كهيلڠن داره دان كساكيتن يڠ منجالاري توبوه، دي داڤت مليهت علاءالدين دبلاكڠ سڠ كلمباي، سدڠ مليليت بهاڬين كڤالا سڠ كلمباي دڠن باقي كاءين ڤاكاينڽ.
Kain itu kehitam-hitaman dan berbau hangit. 	 كاءين ايت كهيتم-هيتمن دان برباءو هاڠيت.
Celaka!  Sang Kelembai tidak menyedari kehadiran Alauddin. 	 چلاک!  سڠ كلمباي تيدق مڽدري كحاضيرن علاءالدين.
Dia hendak melepaskan diri, tetapi tangannya masih dipegang kejap oleh Jebat. 	 دي هندق ملڤسكن ديري، تتاڤي تاڠنڽ ماسيه دڤڬڠ كجاڤ اوليه جبت.
Dia tersepit!  Maafkan aku kerana lambat membantu. 	 دي ترسڤيت!  معافكن اكو كران لمبت ممبنتو.
Aku bersembunyi lama menanti peluang yang sesuai untuk merapatinya tanpa dia sedari. 	 اكو برسمبوڽي لاما مننتي ڤلواڠ يڠ سسواي اونتوق مراڤتيڽ تنڤا دي سدري.
Terima kasih, tuanku!  Jebat mengatur pernafasan. 	 تريما كاسيه، توانكو!  جبت مڠاتور ڤرنفسن.
Kudratnya tidak lagi setinggi mana. 	 قدرتڽ تيدق لاڬي ستيڠڬي مان.
Tetapi sekurang-kurangnya dengan kembali mampu melihat, dia dapat menyasarkan serangan setepat mungkin. 	 تتاڤي سكوراڠ-كورڠڽ دڠن كمبالي ممڤو مليهت، دي داڤت مڽاسركن سرڠن ستڤت موڠكين.
Tangan kanan melepaskan tangan kiri Sang Kelembai, ditariknya ke belakang sepantas mungkin. 	 تاڠن كانن ملڤسكن تاڠن كيري سڠ كلمباي، دتاريقڽ كبلاكڠ سڤانتس موڠكين.
Seluruh kekuatan disalurkan ke situ. 	 سلوروه كقواتن دسالوركن كسيتو.
Semua jari tegak merapat kecuali jari ibu yang tersimpul ke dalam telapak. 	 سموا جاري تڬق مراڤت كچوالي جاري ايبو يڠ ترسيمڤول كدالم تلڤق.
Dengan nama Allah, berambus engkau dari dunia ini!   Tangan kanan Jebat sepantas kilat meluru ke kerongkong Sang Kelembai. 	 دڠن نام الله، برمبوس اڠكاو دري دنيا اين!  تاڠن كانن جبت سيڤنتس كيلت ملورو ككروڠكوڠ سڠ كلمباي.
Empat jari terbenam ke leher pemburu Indera Kayangan itu. 	 امڤت جاري تربنم كليهير ڤمبورو ايندرا كايڠن ايت.
Darah memancut-mancut, sebahagiannya mewarnai wajah Jebat. 	 داره ممنچوت-منچوت، سبهاڬينڽ مورناءي واجه جبت.
Apabila merasakan tubuh Sang Kelembai layu, barulah Alauddin melepaskan kain yang dipegangnya. 	 اڤابيلا مراساكن توبوه سڠ كلمباي لايو، باروله علاءالدين ملڤسكن كاءين يڠ دڤڬڠڽ.
Sang Kelembai jatuh terlutut, sebelum tubuhnya longlai menyembah bumi. 	 سڠ كلمباي جاتوه ترلوتوت، سبلوم توبوهڽ لوڠلاي مڽمبه بومي.
Nyawa sudah meninggalkan jasad. 	 ڽاوا سوده منيڠڬلكن جسد.
Jebat juga terlutut. 	 جبت جوݢترلوتوت.
Nafasnya turun naik. 	 نفسڽ تورون ناءيق.
Tubuhnya menerima kecederaan teruk di luar dan di dalam. 	 توبوهڽ منريما كچدراءن تروق دلواردان ددالم.
Alauddin cepat-cepat melutut sebelah kaki di hadapannya. 	 علاءالدين چڤت٢ ملوتوت سبله كاكي دهادڤنڽ.
Bahu Jebat dipaut tangan pemerintah Semutar Putih itu. 	 باهو جبت دڤاءوت تاڠن ڤمرينته سموتر ڤوتيه ايت.
Jebat, bagaimana keadaanmu?  Apa keadaan kita?  Nirnama sedang berhadapan dengan Jagat Suci. 	 جبت، باڬايمان كأداءنمو؟  اڤ كأداءن كيت؟  نيرنام سدڠ برهادڤن دڠن جاڬت سوچي.
Apakah dia memerlukan kita?  Alauddin melemparkan pandangan ke belakang. 	 اڤاكه دي ممرلوكن كيت؟  علاءالدين مليمڤركن ڤندڠن كبلاكڠ.
Jauh dari tempat dia berada, kelihatan tubuh tinggi Jagat Suci sedang menentang Nirnama di sebalik kecamuk pertempuran di sekitar mereka. 	 جاءوه دري تمڤت دي براد، كليهتن توبوه تيڠڬي جاڬت سوچي سدڠ مننتڠ نيرنام دسباليق كچاموق ڤرتمڤورن دسكيتر مريک.
Pemerintah Semutar Putih itu memandang Jebat dan mengangguk. 	 ڤمرينته سموتر ڤوتيه ايت ممندڠ جبت دان مڠڠڬوق.
Apakah engkau masih boleh bertarung?  Sehingga ke titisan darah yang terakhir, tuanku!  Bahu Jebat ditepuk sebelum Alauddin mengangkat sebelah tangan Jebat, merentasi belakang lehernya. 	 اڤاكه اڠكاو ماسيه بوليه برتاروڠ؟  سهيڠݢ كتيتيسن داره يڠ تراخير، توانكو!  باهو جبت دتڤوق سبلوم علاءالدين مڠڠكت سبله تاڠن جبت، مرنتسي بلاكڠ ليهيرڽ.
Ayuh, bangkit. 	 ايوه، بڠكيت.
Usaha apa termampu. 	 اوسها اڤ ترممڤو.
Kita akan membantu Nirnama walau sedikit!  Alauddin bangkit bersama-sama Jebat. 	 كيت اكن ممبنتو نيرنام والاو سديكيت!  علاءالدين بڠكيت برساما-سام جبت.
Dengan nama Allah!   Lemah!  Nujum Surya menghantar Cendana melayang ke belakang dengan angin menderu yang berpusat pada tubuh srikandi tersebut. 	 دڠن نام الله!   لمه!  نجوم سوريا مڠهنتر چندانا ملايڠ كبلاكڠ دڠن اڠين مندرو يڠ برڤوست ڤد توبوه سريكندي ترسبوت.
Cendana merasa perutnya senak bagai menerima tumbukan berat. 	 چندانا مراسا ڤروتڽ سناق باڬاي منريما تومبوقن برت.
Tetapi dia masih mampu mendarat dengan baik walaupun kedua-dua kakinya terseret separuh depa ke belakang. 	 تتاڤي دي ماسيه ممڤو مندارت دڠن باءيق والاوڤون كدوا-دوا كاكيڽ ترسيريت سڤاروه دڤا كبلاكڠ.
Mulutnya mengalirkan darah. 	 مولوتڽ مڠاليركن داره.
Disekanya dengan ibu jari. 	 دسكاڽ دڠن ايبو جاري.
Pandangan tajam dipaku pada Nujum Surya. 	 ڤندڠن تاجم دڤاكو ڤد نجوم سوريا.
Perempuan tua itu nyata tidak mempunyai ilmu dalam seni tempur, tetapi terlalu bergantung kepada kehandalannya dalam ilmu sihir. 	 ڤرمڤوان توا ايت ڽات تيدق ممڤوڽاءي علمودالم سني تمڤور، تتاڤي ترلالو برڬنتوڠ كڤد كهندلنڽ دالم علمو سيحير.
Setelah Cendana menumbangkan sepuluh manusia tanah yang dibentuk oleh Nujum Surya, ahli sihir itu melindungi dirinya dengan pusaran angin dan menyerang Cendana dari jauh. 	 ستله چندانا منومبڠكن سڤولوه ماءنسي تانه يڠ دبنتوق اوليه نجوم سوريا، اهلي سيحير ايت مليندوڠي ديريڽ دڠن ڤوسرن اڠين دان مڽرڠ چندانا دري جاءوه.
Apabila tubuh Cendana terjarak, Nujum Surya akan membangunkan sepuluh manusia tanah semula. 	 اڤابيلا توبوه چندانا ترجارق، نجوم سوريا اكن ممباڠونكن سڤولوه ماءنسي تانه سمولا.
Kejadian itu berlaku berulang kali. 	 كجادين ايت برلاكو براولڠ كالي.
Ini kali keempat. 	 اين كالي كأمڤت.
Berseorangan menumbangkan manusia-manusia tanah itu bukan perkara mudah. 	 برسأورڠن منومبڠكن ماءنسي٢ تانه ايت بوكن ڤركارا موده.
Cendana menerima serangan musuh berkali-kali. 	 چندانا منريما سرڠن موسوه بركالي-كالي.
Tubuhnya sudah banyak menerima kecederaan. 	 توبوهڽ سوده باڽق منريما كچدراءن.
Beberapa bahagian pakaiannya sudah carik. 	 ببراڤ بهاڬين ڤاكاينڽ سوده چاريق.
Selendangnya telah koyak dan tidak boleh digunakan. 	 سليندڠڽ تله كويق دان تيدق بوليه دڬوناكن.
Sanggulnya juga sudah terburai. 	 سڠڬولڽ جوݢ سوده تربوراي.
Jarum-jarumnya telah habis. 	 جاروم-جارومڽ تله هابيس.
Yang tinggal hanyalah kelewang di tangan. 	 يڠ تيڠڬل هاڽله كليواڠ دتاڠن.
Nujum Surya menghentak tongkatnya ke tanah. 	 نجوم سوريا مڠهنتق توڠكتڽ كتانه.
Tidak lama kemudian, sepuluh manusia tanah bangkit. 	 تيدق لاما كمودين، سڤولوه ماءنسي تانه بڠكيت.
Aku boleh mengulang semua ini berkali-kali sehingga engkau tertiarap keletihan. 	 اكو بوليه مڠولڠ سموا اين بركالي-كالي سهيڠݢ اڠكاو ترتياراڤ كلتيهن.
Ketika itu, aku akan menghabiskan engkau. 	 كتيک ايت، اكو اكن مڠهابيسكن اڠكاو.
Nujum Surya tertawa menghina. 	 نجوم سوريا ترتاوا مڠهينا.
Aku pula takkan lelah menghadapimu!  Cendana bergerak ke hadapan sambil menyeret kelewang ke tanah. 	 اكو ڤولا تقكن للاه مڠهادڤيمو!  چندانا برڬرق كهادڤن سمبيل مڽيريت كليواڠ كتانه.
Dia melibas dari bawah ke atas, menghantar sebongkah tanah sederhana besar ke arah Nujum Surya. 	 دي مليبس دري باوه كأتس، مڠهنتر سبوڠكه تانه سدرهان بسر كأره نجوم سوريا.
Sia-sia!  Bongkahan tanah itu hancur apabila Nujum Surya menghantar deruan angin kuat. 	 سيا٢!  بوڠكهن تانه ايت هنچوراڤابيلا نجوم سوريا مڠهنتر دروان اڠين قوات.
Manusia-manusia tanah yang diciptanya mula bergerak menuju Cendana yang telah pun bergerak lebih jauh ke hadapan. 	 ماءنسي٢ تانه يڠ دچيڤتاڽ مولا برڬرق منوجو چندانا يڠ تله ڤون برڬرق لبيه جاءوه كهادڤن.
Cendana meluncur ke tengah-tengah mereka, sebelum merodok kelewang ke tubuh salah satu manusia tanah tersebut. 	 چندانا ملونچور كتڠه-تڠه مريک، سبلوم مرودوق كليواڠ كتوبوه ساله ساتو ماءنسي تانه ترسبوت.
Pecah menjadi ketulan. 	 ڤچه منجادي كتولن.
Dia melancarkan tendangan ke arah ketulan-ketulan tanah itu, menghantar beberapa ketulan untuk menghentam tiga manusia tanah di sisi, sementara tubuhnya terus berputar dan mencantas dua manusia tanah pada paras pinggang. 	 دي ملنچركن تندڠن كأره كتولن٢ تانه ايت، مڠهنتر ببراڤ كتولن اونتوق مڠهنتم تيݢ ماءنسي تانه دسيسي، سمنتارا توبوهڽ تروس برڤوتر دان منچانتس دوا ماءنسي تانه ڤد ڤارس ڤيڠڬڠ.
Pada ketika ini, Cendana menerima serangan daripada senjata empat manusia tanah yang berbaki. 	 ڤد كتيک اين، چندانا منريما سرڠن درڤد سنجات امڤت ماءنسي تانه يڠ برباقي.
Pada saat akhir, dia sempat mengelak agar serangan tersebut tidak membunuhnya. 	 ڤد ساعت اخير، دي سمڤت مڠيلق اڬر سرڠن ترسبوت تيدق ممبونوهڽ.
Pun begitu, tubuhnya tetap tercedera dan Cendana terpelanting ke tempat dia bermula. 	 ڤون بڬيتو، توبوهڽ تتڤ ترچدرا دان چندانا ترڤلنتيڠ كتمڤت دي برمولا.
Hampir sahaja Cendana tertiarap. 	 همڤير سهاج چندانا ترتيارڤ.
Mujur dia menongkat tubuh dengan parang tersebut. 	 موجور دي منوڠكت توبوه دڠن ڤارڠ ترسبوت.
Dada Cendana berombak-ombak. 	 دادا چندانا براومبق-اومبق.
Dia berusaha mengawal pernafasan. 	 دي براوسها مڠاول ڤرنفسن.
Keringat sudah membasahi wajah, bercampur dengan darah. 	 كريڠت سوده ممباساهي واجه، برچمڤور دڠن داره.
Menitik-nitik ke atas tanah. 	 منيتيق-نيتيق كأتس تانه.
Jelas, dia di hujung kemampuannya. 	 جلس، دي دهوجوڠ كممڤوانڽ.
Tujuh manusia tanah masih gagah berdiri. 	 توجوه ماءنسي تانه ماسيه ڬاڬه برديري.
Bergerak perlahan-lahan ke arahnya. 	 برڬرق ڤرلاهن-لاهن كأرهڽ.
Apa yang engkau mahu buktikan, hah? Mengapa engkau mahu berterusan memaksa diri, wahai Puteri Cahaya Bulan? Aku tahu berkenaanmu. 	 اڤ يڠ اڠكاو ماهو بوقتيكن، هاه؟ مڠاڤ اڠكاو ماهو برتروسن ممقسا ديري، واهاي ڤوتري چهاي بولن؟ اكو تاهو بركناءنمو.
Pengembaraanmu dalam perhatianku kerana aku sentiasa meneliti mereka yang berkemungkinan memberikan ancaman kepada Tuanku Jagat. 	 ڤڠمباراءنمو دالم ڤرهاتينكو كران اكو سنتياس منليتي مريک يڠ بركموڠكينن ممبريكن انچمن كڤد توانكو جاڬت.
Nujum Surya separa melaung. 	 نجوم سوريا سڤارا ملاءوڠ.
Engkau hanya terlepas daripada pemerhatianku semenjak engkau tiba ke Pelabuhan Batu Sawar. 	 اڠكاوهاڽ ترلڤس درڤد ڤمرهاتينكو سمنجق اڠكاو تيبا كڤلابوهن باتوساور.
Cendana terpempan. 	 چندانا ترڤمڤن.
Kata-kata Nujum Surya itu mengingatkannya akan permulaan dia bersama Nirnama. 	 كات٢ نجوم سوريا ايت مڠيڠتكنڽ اكن ڤرمولاءن دي برسام نيرنام.
Semangatnya kembali. 	 سماڠتڽ كمبالي.
Sisa-sisa kudrat dikumpulkannya tanpa jeda. 	 سيسا٢ قدرت دكومڤولكنڽ تنڤا جيدا.
Engkau mahu membuktikan kaum perempuan berkebolehan setanding lelaki. 	 اڠكاو ماهو ممبوقتيكن قوم ڤرمڤوان بركبوليهن ستانديڠ للاكي.
Engkau wajar tunduk kepada Tuanku Jagat. 	 اڠكاو واجر توندوق كڤد توانكو جاڬت.
Dia tidak meletakkan perempuan pada tahap yang rendah sebagaimana adat kaum kita, juga agama yang engkau anuti itu. 	 دي تيدق ملتقكن ڤرمڤوان ڤد تاهڤ يڠ رنده سباڬايمان عادة قوم كيت، جوݢ أڬام يڠ اڠكاو انوتي ايت.
Cendana membetulkan keadaan tubuh. 	 چندانا ممبتولكن كأداءن توبوه.
Dia bersiaga, membuka kekuda. 	 دي برسياݢ، ممبوک ككودا.
Parang diangkatnya. 	 ڤارڠ دأڠكتڽ.
Langkahan dibuka semula. 	 لڠكهن دبوک سمولا.
Dia meluru ke arah tujuh manusia tanah tersebut, mengelak serangan mereka dan melibas kelewang. 	 دي ملورو كأره توجوه ماءنسي تانه ترسبوت، مڠيلق سرڠن مريک دان مليبس كليواڠ.
Dua manusia tanah tumbang dicantas parang Cendana. 	 دوا ماءنسي تانه تومبڠ دچنتس ڤارڠ چندانا.
Cendana menerima tiga serangan musuh, menyebabkan dia kembali terkebelakang, jatuh berguling-guling. 	 چندانا منريما تيݢ سرڠن موسوه، مڽببكن دي كمبالي تركبلاكڠ، جاتوه برڬوليڠ-ڬوليڠ.
Baki lima manusia tanah mengejarnya. 	 باقي  ليم ماءنسي تانه مڠجرڽ.
Apakah engkau mahu mati dalam keadaan sia-sia sebegini?   Pukulan-pukulan manusia tanah itu dielaknya dengan menampan tubuh menggunakan tolakan tangan. 	 اڤاكه اڠكاو ماهو ماتي دالم كأداءن سيا٢ سبڬيني؟  ڤوكولن٢ ماءنسي تانه ايت دإيلقڽ دڠن منامڤن توبوه مڠڬوناكن تولقن تاڠن.
Cendana terseret menjarak, tetapi tidak jauh. 	 چندانا ترسيريت منجارق، تتاڤي تيدق جاءوه.
Cukup-cukup untuk mengelak hentaman senjata musuh. 	 چوكوڤ٢ اونتوق مڠيلق هنتامن سنجات موسوه.
Dia terus melompat dan memutarkan tubuh seraya melibas kelewang dengan sebelah tangan. 	 دي تروس ملومڤت دان مموتركن توبوه سرايا مليبس كليواڠ دڠن سبله تاڠن.
Serangan mengejut nan pantas tersebut menyebabkan kelima-lima manusia tanah itu putus kepala masing-masing. 	 سرڠن مڠجوت نن ڤانتس ترسبوت مڽببكن كليما-ليم ماءنسي تانه ايت ڤوتوس كڤالا ماسيڠ٢.
Tubuh mereka hancur menjadi ketulan-ketulan tanah, kembali ke bumi. 	 توبوه مريک هنچور منجادي كتولن٢ تانه، كمبالي كبومي.
Cendana pula terlutut sebelah kaki. 	 چندانا ڤولا ترلوتوت سبله كاكي.
Nafasnya turun naik. 	 نفسڽ تورون ناءيق.
Keringatnya semakin lebat menitik ke bumi. 	 كريڠتڽ سماكين لبت منيتيق كبومي.
Parang dipacakkan ke tanah. 	 ڤارڠ دڤاچقكن كتانه.
Dengan kedua-dua belah tangan memegang hulu senjata itu, dia memaksa diri untuk kembali bangkit. 	 دڠن كدوا-دوا بله تاڠن ممڬڠ هولو سنجات ايت، دي ممقسا ديري اونتوق كمبالي بڠكيت.
Kudratnya benar-benar diperah agar dia mampu untuk terus bergerak. 	 قدرتڽ بنر٢ دڤره اڬر دي ممڤو اونتوق تروس برڬرق.
Aku menawarkan engkau apa yang engkau mahu, wahai Puteri Sekebun Serendah. 	 اكو مناوركن اڠكاو اڤ يڠ اڠكاو ماهو، واهاي ڤوتري سكبون سرنده.
Tunduk kepada Tuanku Jagat. 	 توندوق كڤد توانكو جاڬت.
Sekebun Serendah bakal dihidupkan semula. 	 سكبون سرنده باكل دهيدوڤكن سمولا.
Ayahandamu boleh dibangkitkan kembali, jika itu yang engkau mahu. 	 ايهندامو بوليه دبڠكيتكن كمبالي، جک ايت يڠ اڠكاو ماهو.
Engkau bahkan boleh ditabalkan menjadi pemerintah agung di tanahmu, melebihi segala lelaki!  Nujum Surya tersenyum lebar. 	 اڠكاو بهكن بوليه دتابلكن منجادي ڤمرينته اڬوڠ دتانهمو، ملبيهي سڬالا للاكي!  نجوم سوريا ترسڽوم ليبر.
Sedikit pun tidak gusar melihat manusia-manusia tanah itu dihancurkan oleh Cendana. 	 سديكيت ڤون تيدق ڬوسر مليهت ماءنسي٢ تانه ايت دهنچوركن اوليه چندانا.
Dengan sihirnya, dia boleh membangkitkan mereka pada bila-bila masa sahaja, berkali-kali. 	 دڠن سيحيرڽ، دي بوليه ممبڠكيتكن مريک ڤد بيلا٢ماس سهاج، بركالي-كالي.
Kita tidak diciptakan untuk menandingi lelaki. 	 كيت تيدق دچيڤتاكن اونتوق مننديڠي للاكي.
Kita diciptakan untuk saling melengkapi! Cendana bangkit dan mengacukan kelewang ke arah Nujum Surya. 	 كيت دچيڤتاكن اونتوق ساليڠ ملڠكڤي! چندانا بڠكيت دان مڠاچوكن كليواڠ كأره نجوم سوريا.
Nujum Surya tertawa. 	 نجوم سوريا ترتاوا.
Engkau menolak kemuliaan yang engkau kejar selama ini, walhal Tuanku Jagat boleh memanfaatkan engkau dan mengangkat engkau ke tahap yang lebih tinggi. 	 اڠكاو منولق كمولياءن يڠ اڠكاو كجار سلاما اين، ولحال توانكو جاڬت بوليه ممنفعتكن اڠكاو دان مڠڠكت اڠكاو كتاهڤ يڠ لبيه تيڠڬي.
Menjadi anjingnya sepertimu?  Senyuman pada bibir Nujum Surya serta-merta sirna. 	 منجادي انجيڠڽ سڤرتيمو؟  سڽومن ڤد بيبير نجوم سوريا سرتا-مرتا سيرنا.
Matanya setajam helang. 	 ماتڽ ستاجم هلاڠ.
Engkau perempuan sundal yang tidak tahu apa erti syukur! Tongkat sihir dihentaknya ke tanah. 	 اڠكاو ڤرمڤوان سوندل يڠ تيدق تاهو اڤ ارتي شكور! توڠكت سيحير دهنتقڽ كتانه.
Buat kesekian kali, sepuluh manusia tanah  bangkit dari bumi. 	 بوات كسكين كالي، سڤولوه ماءنسي تانه بڠكيت دري بومي.
Engkau sudah tidak punya banyak tenaga. 	 اڠكاو سوده تيدق ڤوڽا باڽق تناݢ.
Jika engkau masih berdegil, maka sudilah kiranya maut menjemputmu!  Cendana mendengus. 	 جک اڠكاو ماسيه بردڬيل، مک سوديله كيراڽ موت منجمڤوتمو!  چندانا مندڠوس.
Dia mengangkat kelewang dan mencampaknya. 	 دي مڠڠكت كليواڠ دان منچمڤقڽ.
Senjata itu terpacak di atas tanah, serong di sisi Cendana. 	 سنجات ايت ترڤاچق دأتس تانه، سيروڠ دسيسي چندانا.
Tindakan itu membuatkan Nujum Surya terpinga-pinga. 	 تيندقن ايت ممبواتكن نجوم سوريا ترڤيڠا-ڤيڠا.
Kemudian, senyuman sinis kembali menghiasi bibir perempuan tua itu. 	 كمودين، سڽومن سينيس كمبالي مڠهياسي بيبير ڤرمڤوان توا ايت.
Engkau sudah menerima hakikat kekalahan, ya?  Aku, Puteri Cahaya Bulan Sekebun Serendah, tidak sekali-kali menerima kekalahan selagi nyawa masih dikandung badan!  Jika demikian, matilah dalam keperitan! Nujum Surya mengacukan tongkat sihir ke arah Cendana. 	 اڠكاو سوده منريما حقيقة ككالهن، يا؟  اكو، ڤوتري چهاي بولن سكبون سرنده، تيدق سكالي-كالي منريما ككالاهن سلاڬي ڽاوا ماسيه دكندوڠ بادن!  جک دمکين، ماتيله دالم كڤريتن! نجوم سوريا مڠاچوكن توڠكت سيحيركأره چندانا.
Manusia-manusia tanah di sekelilingnya mula bergerak. 	 ماءنسي٢ تانه دسكليليڠڽ مولا برڬرق.
Tanpa disangka-sangka, semua manusia tanah itu berderai menjadi ketulan-ketulan tanah, kembali ke bumi. 	 تنڤا دسڠکا-سڠک، سموا ماءنسي تانه ايت بردراي منجادي كتولن٢ تانه، كمبالي كبومي.
Nujum Surya terperanjat besar, hampir-hampir tidak perasan akan kemunculan sekumpulan manusia berpakaian serba gelap kerana mereka langsung tidak mengeluarkan sebarang bunyi. 	 نجوم سوريا ترڤرنجت بسر، همڤير٢ تيدق ڤراسن اكن كمونچولن سكومڤولن ماءنسي برڤاكاين سربا ڬلڤ كران مريک لڠسوڠ تيدق مڠلواركن سبارڠ بوڽي.
Apakah ini?  Nujum Surya mahu melindungi diri dengan sihir angin. 	 اڤاكه اين؟  نجوم سوريا ماهو مليندوڠي ديري دڠن سيحير اڠين.
Namun, hajat itu tidak kesampaian apabila tongkat sihirnya terbelah kepada beberapa bahagian. 	 نامون، حاجة ايت تيدق كسمڤاين اڤابيلا توڠكت سيحيرڽ تربله كڤد ببراڤ بهاڬين.
Hulu tongkat sahaja yang tinggal. 	 هولو توڠكت سهاج يڠ تيڠڬل.
Di hadapannya, muncul dua pahlawan berpakaian serba gelap dengan kelewang terhulus pada tangan masing-masing. 	 دهادڤنڽ، مونچول دوا ڤهلاون برڤاكاين سربا ڬلڤ دڠن كليواڠ ترهولوس ڤد تاڠن ماسيڠ٢.
Nujum Surya terundur beberapa langkah, mahu menjarakkan diri dari musuh. 	 نجوم سوريا تراوندور ببراڤ لڠكه، ماهو منجارقكن ديري دري موسوه.
Tubuhnya terlanggar sesuatu. 	 توبوهڽ ترلڠڬرسسواتو.
Dia menoleh ke belakang. 	 دي منوليه كبلاكڠ.
Beberapa lagi pahlawan berpakaian serba gelap sedang berdiri di situ. 	 ببراڤ لاڬي ڤهلاون برڤاكاين  سربا ڬلڤ سدڠ برديري دسيتو.
Ketika ini, dia telah dikepung oleh pahlawan-pahlawan yang berpakaian serba gelap. 	 كتيک اين، دي تله دكڤوڠ اوليه ڤهلاون٢ يڠ برڤاكاين  سربا ڬلڤ.
Aku tidak memerlukan Jagat Suci untuk memuliakanku, ahli sihir jahanam!  Cendana mencabut kelewang dari tanah dan berlari ke arah Nujum Surya. 	 اكو تيدق ممرلوكن جاڬت سوچي اونتوق ممولياكنكو، اهلي سيحيرجهنم!  چندانا منچابوت كليواڠ دري تانه دان برلاري كأره نجوم سوريا.
Pahlawan-pahlawan berpakaian serba gelap yang mengepung Nujum Surya membuka ruang kepada Cendana untuk mendapatkan musuhnya itu. 	 ڤهلاون٢ برڤاكاين  سربا ڬلڤ يڠ مڠڤوڠ نجوم سوريا ممبوک رواڠ كڤد چندانا اونتوق منداڤتكن موسوهڽ ايت.
Tolong aku, tolong aku! Nujum Surya sedar bahawa dia tidak lagi dapat mempertahankan diri. 	 تولوڠ اكو، تولوڠ اكو! نجوم سوريا سدر بهاوا دي تيدق لاڬي داڤت ممڤرتاهنكن ديري.
Tuanku Jagat!  Aku sudah dimuliakan oleh Islam!  Cendana membenamkan kelewang itu ke jantung Nujum Surya. 	 توانكو جاڬت!  اكو سوده دمولياكن اوليه إسلام!  چندانا ممبنمکن كليواڠ ايت كجنتوڠ نجوم سوريا.
Mata ahli sihir tua itu terbuntang. 	 مات اهلي سيحير توا ايت تربونتڠ.
Dia kemudian terbatuk-batuk, memuntahkan darah pekat. 	 دي كمودين ترباتوق-باتوق، ممونتهكن داره ڤكت.
Cendana memegang erat hulu kelewang dengan pandangan tajamnya memaku mata Nujum Surya. 	 چندانا ممڬڠ ارت هولو كليواڠ دڠن ڤندڠن تاجمڽ مماكو مات نجوم سوريا.
Ketika engkau seronok memperkecilkanku, pahlawan Sekebun Serendah telah menghabisi tentera-tentera Indera Kayangan di sekeliling kita. 	 كتيک اڠكاو سرونوق ممڤركچيلكنكو، ڤهلاون سكبون سرنده تله مڠهابيسي تنترا٢ ايندرا كايڠن دسكليليڠ كيت.
Aku tahu mereka tidak akan dapat membantuku dengan baik selagi pertempuran di sekeliling kita tidak berakhir. 	 اكو تاهو مريک تيدق اكن داڤت ممبنتوكو دڠن باءيق سلاڬي ڤرتمڤورن دسكليليڠ كيت تيدق برأخير.
Engkau pula mempunyai pertahanan yang ampuh, dengan sihir yang tidak membenarkan aku untuk menghampirimu. 	 اڠكاو ڤولا ممڤوڽاءي ڤرتاهنن يڠ امڤوه، دڠن سيحير يڠ تيدق ممبنركن اكو اونتوق مڠهمڤيريمو.
Nujum Surya terketar-ketar mendongak memandang Cendana. 	 نجوم سوريا تركتر-كتر مندوڠاق ممندڠ چندانا.
Wajah skrikandi itu dihiasi renungan setajam helang yang mahu membaham mangsa. 	 واجه سكريكندي ايت دهياسي رنوڠن ستاجم هلاڠ يڠ ماهو ممباهم مڠسا.
Aku hanya perlu berusaha untuk hidup dan bertahan sehingga mereka selesai. 	 اكو هاڽ ڤرلو براوسها اونتوق هيدوڤ دان برتاهن سهيڠݢ مريک سلساي.
Keangkuhan engkau menyebabkan engkau alpa dengan keadaan sekeliling. 	 كأڠكوهن اڠكاو مڽببكن اڠكاو الڤا دڠن كأداءن سكليليڠ.
Engkau. 	 اڠكاو.
bertarung. 	 برتاروڠ.
kotor. 	 كوتور.
Nujum Surya mengetap geraham. 	 نجوم سوريا مڠتڤ ڬراهم.
Menahan kesakitan yang kini menjalari seluruh tubuh. 	 مناهن كساكيتن يڠ كيني منجالاري سلوروه توبوه.
Dia dapat merasakan dirinya semakin sukar untuk bernafas. 	 دي داڤت مراساكن ديريڽ سماكين سوكر اونتوق برنفس.
Setiap nafas yang dihelanya terasa berat, bagaikan dia sedang mendaki gunung tinggi. 	 ستياڤ نفس يڠ دهيلاڽ تراس برت، باڬايكن دي سدڠ منداكي ڬونوڠ تيڠڬي.
Ini adalah peperangan, ahli sihir jahanam! Cendana mencabut kelewang dari tubuh Nujum Surya. 	 اين اداله ڤڤرڠن، اهلي سيحير جهنم! چندانا منچابوت كليواڠ دري توبوه نجوم سوريا.
Tubuh Nujum Surya tumbang ke tanah, tidak lagi bernyawa. 	 توبوه نجوم سوريا تومبڠ كتانه، تيدق لاڬي برڽاوا.
Cendana terlutut. 	 چندانا ترلوتوت.
Beberapa pahlawan berpakaian serba gelap cuba membantunya. 	 ببراڤ ڤهلاون برڤاكاين سربا ڬلڤ چوبا ممبنتوڽ.
Tetapi dia cepat-cepat mengangkat tangan. 	 تتاڤي دي چڤت٢ مڠڠكت تاڠن.
Peperangan ini belum berakhir. 	 ڤڤرڠن اين بلوم برأخير.
Cendana mengangkat kepala. 	 چندانا مڠڠكت كڤالا.
Para pahlawan Sekebun Serendah mula membuka ruang. 	 ڤارا ڤهلاون سكبون سرنده مولا ممبوک رواڠ.
Dari tempat dia melutut, Cendana dapat melihat Jagat Suci sedang bergerak-gerak di sebalik tubuh para tentera yang sedang bertempur. 	 دري تمڤت دي ملوتوت، چندانا داڤت مليهت جاڬت سوچي سدڠ برڬرق-ڬرق دسباليق توبوه ڤارا تنترا يڠ سدڠ برتمڤور.
Pastinya sedang menghadapi Nirnama. 	 ڤستيڽ سدڠ مڠهادڤي نيرنام.
Pertempuran itu tentunya masih belum berakhir. 	 ڤرتمڤورن ايت تنتوڽ ماسيه بلوم برأخير.
Kita ke sana. 	 كيت كسانا.
Ayuh!   Medan pertempuran semakin tenang. 	 ايوه!   ميدن ڤرتمڤورن سماكين تنڠ.
Tentera Indera Kayangan banyak yang tumbang, ramai pula melarikan diri. 	 تنترا ايندرا كايڠن باڽق يڠ تومبڠ، راماي ڤولا ملاريكن ديري.
Gabungan tentera Semutar Putih, Kerajaan Serawa dan Sekebun Serendah sedang menguasai peperangan. 	 ڬابوڠن تنترا سموتر ڤوتيه، كراجاءن سراوا دان سكبون سرنده سدڠ مڠواساءي ڤڤرڠن.
Pertembungan tertumpu di sekitar Jagat Suci dan Nirnama. 	 ڤرتمبوڠن ترتومڤو دسكيتر جاڬت سوچي دان نيرنام.
Sekitar 10 ke 15 depa dari mereka, saki-baki tentera Indera Kayangan masih berusaha mempertahankan barisan mereka. 	 سكيتر 10 ک - 15 دڤا دري مريک، ساقي-باقي تنترا ايندرا كايڠن ماسيه براوسها ممڤرتاهنكن باريسن مريک.
Manakala gabungan tentera Semutar Putih, Kerajaan Serawa dan Sekebun Serendah sedang membantai mereka habis-habisan, merobek pertahanan yang masih berbaki. 	 مانكالا ڬابوڠن تنترا سموتر ڤوتيه، كراجاءن سراوا دان سكبون سرنده سدڠ ممبنتاي مريک هابيس-هابيسن، مروبيق ڤرتاهنن يڠ ماسيه برباقي.
Mayat-mayat bergelimpangan. 	 ميت٢ برڬليمڤڠن.
Bangkai-bangkai kuda berterabur di sana-sini, sementara bangkai beberapa ekor gajah turut tersadai di beberapa tempat. 	 بڠكاي٢ كودا برترابور دسان-سيني، سمنتارا بڠكاي ببراڤ ايكورڬاجه توروت ترساداي دببراڤ تمڤت.
Bau hanyir dan busuk menusuk hidung semua, namun tiada siapa yang menghiraukan itu semua. 	 باءو هاڽيردان بوسوق منوسوق هيدوڠ سموا، نامون تياد سياڤا يڠ مڠهيراوكن ايت سموا.
Bagi gabungan tentera Semutar Putih, Kerajaan Serawa dan Sekebun Serendah, tumpuan mereka adalah untuk menghapuskan saki-baki tentera Indera Kayangan di medan pertempuran ini. 	 باڬي ڬابوڠن تنترا سموتر ڤوتيه، كراجاءن سراوا دان سكبون سرنده، تومڤوان مريک اداله اونتوق مڠهاڤوسكن ساقي-باقي تنترا ايندرا كايڠن دميدن ڤرتمڤورن اين.
Jangan perlahankan serangan kalian. 	 جاڠن ڤرلاهنكن سرڠن كالين.
Bantai mereka habis-habisan!  Laungan Kasturi kedengaran garang. 	 بنتاي مريک هابيس-هابيسن!  لاءوڠن كستوري كدڠرن ڬارڠ.
Dia sedang mengelilingi medan perang dengan menunggang seekor kuda yang besar lagi gagah. 	 دي سدڠ مڠليليڠي ميدن ڤرڠ دڠن منوڠڬڠ سإيكوركودا يڠ بسرلاڬي ڬاڬه.
Bergerak laju memastikan tentera gabungan di bawah pimpinannya bertindak mengikut perancangan. 	 برڬرق لاجو ممستيكن تنترا ڬابوڠن دباوه ڤيمڤيننڽ برتيندق مڠيكوت ڤرانچڠن.
Tangannya tidak putus-putus melepaskan serangan dengan meluncurkan anak-anak panah. 	 تاڠنڽ تيدق ڤوتوس٢ ملڤسكن سرڠن دڠن ملونچوركن انق٢ ڤانه.
Pada saat-saat genting, di tengah-tengah kepekatan malam, dia, Nadim dan Jenin telah merangka perancangan jauh mengatasi kebijaksanaan sesiapa di medan itu. 	 ڤد ساعت٢ ڬنتيڠ، دتڠه-تڠه كڤكتن مالم، دي، نديم دان جنين تله مرڠکا ڤرانچڠن جاءوه مڠاتسي كبيجقسناءن سسياڤا دميدن ايت.
Berbekalkan tekad, sekumpulan tentera Semutar Putih yang bersedia menjadi korban untuk mengejar syahid di atas jalan perjuangan, bertindak mengundurkan tentera di tengah-tengah kepekatan malam. 	 بربكلكن تيكد، سكومڤولن تنترا سموتر ڤوتيه يڠ برسديا منجادي قربان اونتوق مڠجر شهيد دأتس جالن ڤرجواڠن، برتيندق مڠوندوركن تنترا دتڠه-تڠه كڤكتن مالم.
Ini membuatkan tentera Indera Kayangan menyangka kemenangan sudah menjadi milik mereka. 	 اين ممبواتكن تنترا ايندرا كايڠن مڽڠک كمنڠن سوده منجادي ميليق مريک.
Tentera gabungan Semutar Putih dan Kerajaan Serawa disangka telah berkurangan akibat dibunuh oleh mereka. 	 تنترا ڬابوڠن سموتر ڤوتيه دان كراجاءن سراوا دسڠکا تله بركورڠن عاقبة دبونوه اوليه مريک.
Hakikatnya, sedikit demi sedikit dan perlahan-perlahan, mereka menggunakan zulmat malam bagi melindungi pengunduran mereka. 	 حقيقتڽ، سديكيت دمي سديكيت دان ڤرلاهن-ڤرلاهن، مريک مڠڬوناكن ظلمة مالم باڬي مليندوڠي ڤڠوندورن مريک.
Meninggalkan kumpulan tentera berani mati sahaja berhadapan tentera Indera Kayangan. 	 منيڠڬلكن كومڤولن تنترا براني ماتي سهاج برهادڤن تنترا ايندرا كايڠن.
Ketibaan tentera Sekebun Serendah tepat pada masanya. 	 كتيباءن تنترا سكبون سرنده تڤت ڤد ماسڽ.
Walau bilangan mereka kecil, tetapi pergerakan lincah lagi pantas mereka membantu mengeluarkan banyak tentera Semutar Putih dan Kerajaan Serawa daripada cengkaman musuh. 	 والاو بيلڠن مريک كچيل، تتاڤي ڤرڬرقن لينچه لاڬي ڤانتس مريک ممبنتو مڠلواركن باڽق تنترا سموتر ڤوتيه دان كراجاءن سراوا درڤد چڠكمن موسوه.
Apabila tentera Semutar Putih, Kerajaan Serawa dan sebahagian tentera Sekebun Serendah berjaya dikumpulkan, Kasturi, Jenin dan Nadim mula menggerakkan kesemuanya untuk membentuk bulatan besar dari pinggiran medan pertempuran. 	 اڤابيلا تنترا سموتر ڤوتيه، كراجاءن سراوا دان سبهاڬين تنترا سكبون سرنده برجاي دكومڤولكن، كستوري، جنين دان نديم مولا مڠڬرقكن كسمواڽ اونتوق ممبنتوق بولتن بسر دري ڤيڠڬيرن ميدن ڤرتمڤورن.
Apabila semuanya sudah mendapat sejenak rehat dan mengatur kembali barisan, serangan dari segenap arah bermula ketika kemuncak rasa kemenangan menyelimuti tentera Indera Kayangan. 	 اڤابيلا سمواڽ سوده منداڤت سجنق ريحت دان مڠاتور كمبالي باريسن، سرڠن دري سڬنڤ اره برمولا كتيک كمونچق راس كمنڠن مڽليموتي تنترا ايندرا كايڠن.
Serbuan itu mengakibatkan tentera Indera Kayangan hilang kelebihan asal mereka. 	 سربوان ايت مڠعاقبتكن تنترا ايندرا كايڠن هيلڠ كلبيهن اصل مريک.
Giliran mereka pula terperangkap dengan kepungan tentera gabungan Semutar Putih, Kerajaan Serawa serta gerakan lincah tentera Sekebun Serendah yang menyelinap ke tengah-tengah medan pertempuran, membunuh banyak tentera Indera Kayangan. 	 ڬيليرن مريک ڤولا ترڤرڠكڤ دڠن كڤوڠن تنترا ڬابوڠن سموتر ڤوتيه، كراجاءن سراوا سرتا ڬرقن لينچه تنترا سكبون سرنده يڠ مڽلينڤ كتڠه-تڠه ميدن ڤرتمڤورن، ممبونوه باڽق تنترا ايندرا كايڠن.
Jenin dan Nadim ditempatkan di pinggiran sempadan. 	 جنين دان نديم دتمڤتكن دڤيڠڬيرن سمڤادن.
Beberapa panglima tentera Kerajaan Serawa ditugaskan untuk menjaga keselamatan dua perancang berotak kancil itu, bersama-sama sekumpulan tentera berbilangan kecil. 	 ببراڤ ڤڠليما تنترا كراجاءن سراوا دتوڬسكن اونتوق منجاݢ كسلامتن دوا ڤرانچڠ بروتق كنچيل ايت، برساما-سام سكومڤولن تنترا بربيلڠن كچيل.
Selebihnya, Kasturi memimpin mereka di tengah-tengah medan pertempuran. 	 سلبيهڽ، كستوري مميمڤين مريک دتڠه-تڠه ميدن ڤرتمڤورن.
Jangan selesa dengan perkembangan terbaru. 	 جاڠن سليسا دڠن ڤركمبڠن تربارو.
Teruskan perjuangan sehingga segalanya benar-benar berakhir!  Laksamana Semutar Putih itu melaung sambil tangannya tidak habis-habis melepaskan panahan. 	 تروسكن ڤرجواڠن سهيڠݢ سڬالاڽ بنر٢ برأخير!  لقسامان سموتر ڤوتيه ايت ملاءوڠ سمبيل تاڠنڽ تيدق هابيس٢ ملڤسكن ڤانهن.
Satu demi satu, menumbangkan musuh demi musuh. 	 ساتو دمي ساتو، منومبڠكن موسوه دمي موسوه.
Sekali-sekala dia akan menghayunkan busur untuk menumbangkan musuh yang cuba mengganggu pergerakannya. 	 سكالي-سكالا دي اكن مڠهايونكن بوسوراونتوق منومبڠكن موسوه يڠ چوبا مڠڬڠڬو ڤرڬرقنڽ.
Sekarang, matanya tajam memerhatikan Jagat Suci dari kejauhan. 	 سكارڠ، ماتڽ تاجم ممرهاتيكن جاڬت سوچي دري كجاءوهن.
Nirnama sedang sengit bertarung dengan pemerintah Indera Kayangan yang berupa bagaikan syaitan itu. 	 نيرنام سدڠ سڠيت برتاروڠ دڠن ڤمرينته ايندرا كايڠن يڠ بروڤا باڬايكن شيطان ايت.
Kasturi cuba mencari ruang untuk melancarkan serangan jarak jauh. 	 كستوري چوبا منچاري رواڠ اونتوق ملنچركن سرڠن جارق جاءوه.
Tetapi pertarungan antara Nirnama dan Jagat Suci nyata berada pada satu tahap yang jauh berbeza. 	 تتاڤي ڤرتاروڠن انتارا نيرنام دان جاڬت سوچي ڽات براد ڤد ساتو تاهڤ يڠ جاءوه بربيذا.
Angin berderu-deru bertiup dari mereka berdua. 	 اڠين بردرو-درو برتيوڤ دري مريک بردوا.
Taufan seakan-akan terhasil dengan mereka berdua menjadi pusatnya. 	 تاوفن سأكن-اكن ترحاصيل دڠن مريک بردوا منجادي ڤوستڽ.
Peluang akan muncul. 	 ڤلواڠ اكن مونچول.
Bertahan, Nirnama!  Kasturi mengubah tumpuan kepada keadaan sekeliling yang paling hampir. 	 برتاهن، نيرنام!  كستوري مڠوبه تومڤوان كڤد كأداءن سكليليڠ يڠ ڤاليڠ همڤير.
Dia terus melepaskan tebakan pada tentera Indera Kayangan yang dilihat cuba merodok tombaknya kepada seorang tentera Semutar Putih. 	 دي تروس ملڤسكن تباكن ڤد تنترا ايندرا كايڠن يڠ دليهت چوبا مرودوق تومبقڽ كڤد سأورڠ تنترا سموتر ڤوتيه.
Panahannya tepat ke sisi kepala tentera itu, menembusi tengkoraknya. 	 ڤانهنڽ تڤت كسيسي كڤالا تنترا ايت، منمبوسي تڠكورقڽ.
Kasturi kembali membelah medan pertempuran, berusaha untuk memastikan kemenangan benar-benar berada dalam genggaman. 	 كستوري كمبالي ممبله ميدن ڤرتمڤورن،براوسها اونتوق ممستيكن كمنڠن بنر٢ براد دالم ڬڠڬمن.
Nirnama tidak lagi berbaju. 	 نيرنام تيدق لاڬي برباجو.
Yang tinggal hanyalah samping yang carik bersama seluar yang masih terjaga keadaannya. 	 يڠ تيڠڬل هاڽله سمڤيڠ يڠ چاريق برسام سلوار يڠ ماسيه ترجاݢ كأداءنڽ.
Pun begitu, hujung seluar itu telah terkoyak dan rabak. 	 ڤون بڬيتو، هوجوڠ سلوار ايت تله تركويق دان رابق.
Dia tangkas menepis tumbukan-tumbukan Jagat Suci. 	 دي تڠكس منڤيس تومبوقن٢ جاڬت سوچي.
Tanah-tanah di sekeliling mereka sudah hancur akibat tumbukan-tumbukan yang dilepaskan oleh pemerintah Indera Kayangan itu. 	 تانه٢ دسكليليڠ مريک سوده هنچور عاقبة تومبوقن٢ يڠ دلڤسكن اوليه ڤمرينته ايندرا كايڠن ايت.
Nyata, Jagat Suci mahu menghabisinya dengan cepat. 	 ڽات، جاڬت سوچي ماهو مڠهابيسيڽ دڠن چڤت.
Setakat ini, hajat itu masih belum tercapai. 	 ستاكت اين، حاجة ايت ماسيه بلوم ترچاڤاي.
Sehingga bila engkau mahu mengelak sahaja, hah!  Jagat Suci melompat, menyatukan kedua-dua belah tangan dan menghempasnya ke arah Nirnama. 	 سهيڠݢ بيلا اڠكاو ماهو مڠيلق سهاج، هاه!  جاڬت سوچي ملومڤت، مڽاتوكن كدوا-دوا بله تاڠن دان مڠهمڤاسڽ كأره نيرنام.
Nirnama bergulingan, cuba menjarakkan diri. 	 نيرنام برڬوليڠن، چوبا منجارقكن ديري.
Sebaik sahaja tangan Jagat Suci menghentam bumi, tanah bagaikan terumpil, mengeluarkan bongkah-bongkah besar, salah satunya dari bawah tubuh Nirnama, menyebabkan pendekar berparut itu tercampak ke atas. 	 سباءيق سهاج تاڠن جاڬت سوچي مڠهنتم بومي، تانه باڬايكن تراومڤيل، مڠلواركن بوڠكه٢ بسر، ساله ساتوڽ دري باوه توبوه نيرنام، مڽببكن ڤنديكر برڤاروت ايت ترچمڤق كأتس.
Terus Jagat Suci mengambil peluang, tangkas melonjak ke udara sambil melancarkan tumbukan sepenuh kuasa terhadap Nirnama. 	 تروس جاڬت سوچي مڠمبيل ڤلواڠ، تڠكس ملونجق كأودارا سمبيل ملنچركن تومبوقن سڤنوه كواس ترهادڤ نيرنام.
Kali ini engkau mampus!  Nirnama tiada pilihan, terus memusatkan seluruh tenaga ke tangan kanan. 	 كالي اين اڠكاو ممڤوس!  نيرنام تياد ڤيليهن، تروس مموستكن سلوروه تناݢ كتاڠن كانن.
Taming Sari dirodoknya bagi menyambut penumbuk Jagat Suci. 	 تاميڠ ساري درودوقڽ باڬي مڽمبوت ڤنومبوق جاڬت سوچي.
Pun begitu, tikaman tersebut tidak mampu menghentikan tumbukan pemerintah Indera Kayangan itu. 	 ڤون بڬيتو، تيكمن ترسبوت تيدق ممڤو مڠهنتيكن تومبوقن ڤمرينته ايندرا كايڠن ايت.
Jelas, daya tumbukan yang dilepaskan oleh Jagat Suci jauh lebih besar. 	 جلس، داي تومبوقن يڠ دلڤسكن اوليه جاڬت سوچي جاءوه لبيه بسر.
Tangan Nirnama hampir sahaja hancur jika dia tidak bertindak pantas dengan menikam penumbuk Jagat Suci. 	 تاڠن نيرنام همڤير سهاج هنچور جک دي تيدق برتيندق ڤانتس دڠن منيكم ڤنومبوق جاڬت سوچي.
Senjata itu kemudian pantas tercabut kembali mengekori Nirnama yang terpelanting tidak jauh dari musuhnya. 	 سنجات ايت كمودين ڤانتس ترچابوت كمبالي مڠيكوري نيرنام يڠ ترڤلنتيڠ تيدق جاءوه دري موسوهڽ.
Dia terbatuk-batuk, ada darah yang melekat pada bibirnya. 	 دي ترباتوق-باتوق، اد داره يڠ ملكت ڤد بيبيرڽ.
Engkau bagaikan nyamuk yang berterbangan menyakitkan hati!  Jagat Suci melibas tangan ke bawah. 	 اڠكاو باڬايكن ڽاموق يڠ برتربڠن مڽاكيتكن هاتي! جاڬت سوچي مليبس تاڠن كباوه.
Darah hasil tusukan Nirnama tadi memercik. 	 داره حاصيل توسوقن نيرنام تادي ممرچيق.
Sebahagiannya membasahi tubuh Nirnama sendiri. 	 سبهاڬينڽ ممباساهي توبوه نيرنام سنديري.
Jagat Suci kemudian melompat dan mendarat di sisi tubuh Nirnama. 	 جاڬت سوچي كمودين ملومڤت دان مندارت دسيسي توبوه نيرنام.
Asap berkepul-kepul naik. 	 اسڤ بركڤول-كڤول ناءيق.
Sudah cukup engkau cuba memanjangkan nyawamu. 	 سوده چوكوڤ اڠكاو چوبا ممنجڠکن ڽاوامو.
Jangan engkau fikir aku berseorangan tidak mampu berhadapan dengan bala tentera di sekelilingku ini. 	 جاڠن اڠكاو فيكيراكو برسأورڠن تيدق ممڤو برهادڤن دڠن بالا تنترا دسكليليڠكو اين.
Walau kalian seperti telah menempa kemenangan, tetap aku mampu mengubah keadaan ini menjadi kemenanganku!  Jagat Suci menalakan wajah ke satu arah. 	 والاو كالين سڤرتي تله منمڤا كمنڠن، تتڤ اكو ممڤو مڠوبه كأداءن اين منجادي كمنڠنكو!   جاڬت سوچي منالاكن واجه كساتو اره.
Dia menarik nafas dalam-dalam, sebelum pipinya menjadi kembung, dan dia melepaskan dua bebola berapi, meluncur laju ke arah medan pertempuran. 	 دي مناريق نفس دالم٢، سبلوم ڤيڤيڽ منجادي كمبوڠ، دان دي ملڤسكن دوا ببولا براڤي، ملونچورلاجو كأره ميدن ڤرتمڤورن.
Letupan besar berlaku. 	 لتوڤن بسر برلاكو.
Tubuh para tentera di situ berkecai. 	 توبوه ڤارا تنترا دسيتو بركچاي.
Darah memercik ke serata tempat. 	 داره ممرچيق كسراتا تمڤت.
Asap berkepul-kepul naik tinggi. 	 اسڤ بركڤول-كڤول ناءيق تيڠڬي.
Jagat Suci memandang kembali kepada Nirnama dengan sengihan jahat. 	 جاڬت سوچي ممندڠ كمبالي كڤد نيرنام دڠن سڠيهن جاهت.
Jelas, dia tidak peduli sekiranya ada tentera Indera Kayangan menjadi mangsa serangannya tadi. 	 جلس، دي تيدق ڤدولي سكيراڽ اد تنترا ايندرا كايڠن منجادي مڠسا سرڠنڽ تادي.
Sekarang, engkau sudah bersedia untuk maut? Sesungguhnya pertolongan Allah itu dekat! Nirnama melaung berani. 	 سكارڠ، اڠكاو سوده برسديا اونتوق موت؟  سسوڠڬوهڽ ڤرتولوڠن الله ايت دكت! نيرنام ملاءوڠ براني.
Giliran engkau pula! Jagat Suci menarik nafasnya dalam-dalam. 	 ڬيليرن اڠكاو ڤولا! جاڬت سوچي مناريق نفسڽ دالم٢.
Nirnama bangkit dan pantas membenam Taming Sari ke tanah, sebelum mengangkatnya sekuat hati, mengumpil bongkahan tanah besar. 	 نيرنام بڠكيت دان ڤانتس ممبنم تاميڠ ساري كتانه، سبلوم مڠڠكتڽ سقوات هاتي، مڠومڤيل بوڠكهن تانه بسر.
Bongkahan itu disepaknya hingga terpelanting ke wajah Jagat Suci. 	 بوڠكهن ايت دسڤقڽ هيڠݢ ترڤلنتيڠ كواجه جاڬت سوچي.
Ini membuatkan tindakan Jagat Suci terbantut. 	 اين ممبواتكن تيندقن جاڬت سوچي تربنتوت.
Tubuhnya yang besar itu terundur beberapa langkah. 	 توبوهڽ يڠ بسر ايت تراوندور ببراڤ لڠكه.
Kurang ajar! Jagat Suci menalakan pandangan ke arah pendekar berparut itu. 	 كورڠ اجر! جاڬت سوچي منالاكن ڤندڠن كأره ڤنديكر برڤاروت ايت.
Nirnama sedang mengatur pernafasan. 	 نيرنام سدڠ مڠاتور ڤرنفسن.
Dia jelas sedang memaksa diri untuk terus bertarung dengan sisa kudratnya. 	 دي جلس سدڠ ممقسا ديري اونتوق تروس برتاروڠ دڠن سيسا قدرتڽ.
Mampus! Jagat Suci mengembungkan pipi, mahu melepaskan serangan kepada Nirnama. 	 ممڤوس! جاڬت سوچي مڠمبوڠكن ڤيڤي، ماهو ملڤسكن سرڠن كڤد نيرنام.
Ketika ini, sebatang anak panah mengenai pipinya, tembus sehingga ke pipi sebelah lagi. 	 كتيک اين، سباتڠ انق ڤانه مڠناءي ڤيڤيڽ، تمبوس سهيڠݢ كڤيڤي سبله لاڬي.
Terbelalak Jagat Suci. 	 تربلالق جاڬت سوچي.
Terus dia berpaling ke arah panahan itu datang. 	 تروس دي برڤاليڠ كأره ڤانهن ايت داتڠ.
Kelihatan Kasturi di atas kuda dengan busur di tangan yang ditalakan sedikit ke atas. 	 كليهتن كستوري دأتس كودا دڠن بوسور دتاڠن يڠ دتالااكن سديكيت كأتس.
Sialan!  Jagat Suci mencabut anak panah itu dan mahu melepaskan serangan kepada Kasturi. 	 سيالن!  جاڬت سوچي منچابوت انق ڤانه ايت دان ماهو ملڤسكن سرڠن كڤد كستوري.
Namun, belum sempat dia mahu melancarkan serangan, belakang tubuhnya bagai dilanggar gunung. 	 نامون، بلوم سمڤت دي ماهو ملنچركن سرڠن، بلاكڠ توبوهڽ باڬاي دلڠڬر ڬونوڠ.
Hampir sahaja dia tertiarap. 	 همڤيرسهاج دي ترتيارڤ.
Mulutnya menyemburkan darah. 	 مولوتڽ مڽمبوركن داره.
Mujurlah dia menahan tubuh dengan sebelah kaki, menjadikan dia terlutut sebelah sahaja. 	 موجورله دي مناهن توبوه دڠن سبله كاكي، منجاديكن دي ترلوتوت سبله سهاج.
Apakah. 	 اڤاكه.
Jagat Suci menoleh. 	 جاڬت سوچي منوليه.
Kelihatan Alauddin dan Jebat sedang terlutut. 	 كليهتن علاءالدين دان جبت سدڠ ترلوتوت.
Jelas, mereka telah melepaskan segala-galanya dalam serangan tersebut. 	 جلس، مريک تله ملڤسكن سڬالا-ڬالاڽ دالم سرڠن ترسبوت.
Heh! Kalian tidak akan mampu menumpaskan aku!  Jagat Suci membetulkan keadaan tubuh, bersedia untuk memusnahkan Nirnama di hadapan, bersama Alauddin dan Jebat di belakangnya. 	 هيه! كالين تيدق اكن ممڤو منومڤسكن اكو!  جاڬت سوچي ممبتولكن كأداءن توبوه، برسديا اونتوق مموسنهكن نيرنام دهادڤن، برسام علاءالدين دان جبت دبلاكڠڽ.
Tetapi belum sempat dia tegak berdiri, Cendana muncul dari sisi dan melompat ke atas lututnya. 	 تتاڤي بلوم سمڤت دي تڬق برديري، چندانا مونچول دري سيسي دان ملومڤت كأتس لوتوتڽ.
Ini untuk umat Sekebun Serendah! Cendana melompat sekali lagi, membenamkan kelewang ke peha Jagat Suci. 	 اين اونتوق اومت سكبون سرنده! چندانا ملومڤت سكالي لاڬي، ممبنمکن كليواڠ كڤها جاڬت سوچي.
Jagat Suci meraung. 	 جاڬت سوچي مراءوڠ.
Perempuan sundal!  Terus dia menampar tubuh Cendana menyebabkan srikandi itu terpelanting ke tanah dan terguling beberapa depa. 	 ڤرمڤوان سوندل!  تروس دي منمڤر توبوه چندانا مڽببكن سريكندي ايت ترڤلنتيڠ كتانه دان ترڬوليڠ ببراڤ دڤا.
Parang ditinggalkan terbenam di peha pemerintah Indera Kayangan itu. 	 ڤارڠ دتيڠڬلكن تربنم دڤها ڤمرينته ايندرا كايڠن ايت.
Apa yang kalian mampu capai sebenarnya? Padahal aku paling berku. 	 اڤ يڠ كالين ممڤو چاڤاي سبنرڽ؟ ڤدحال اكو ڤاليڠ بركو.
Bicara itu terhenti. 	 بيچارا ايت ترهنتي.
Jagat Suci dapat merasakan ada deruan angin kencang sedang menerpa ke arahnya. 	 جاڬت سوچي داڤت مراساكن اد دروان اڠين كنچڠ سدڠ منرڤا كأرهڽ.
Terus dia menggerakkan kedua-dua belah tangan, menyepit Taming Sari yang sedang meluncur ke wajahnya. 	 تروس دي مڠڬرقكن كدوا-دوا بله تاڠن، مڽڤيت تاميڠ ساري يڠ سدڠ ملونچور كواجهڽ.
Adakah engkau fikir engkau mampu menyerang hendap aku, Nirnama?  Jagat Suci mengalihkan tangan, cuba memerhatikan Nirnama. 	 ادكه اڠكاو فيكير اڠكاو ممڤو مڽرڠ هندڤ اكو، نيرنام؟  جاڬت سوچي مڠاليهكن تاڠن، چوبا ممرهاتيكن نيرنام.
Tetapi kemudian, matanya membulat. 	 تتاڤي كمودين، ماتڽ ممبولت.
Nirnama tiada pada tempatnya. 	 نيرنام تياد ڤد تمڤتڽ.
Cela. 	 چلا.
Kalam itu tidak dapat disempurnakan. 	 كلام ايت تيدق داڤت دسمڤورناكن.
Sebahagian besar peha Jagat Suci rabak. 	 سبهاڬين بسر ڤه جاڬت سوچي رابق.
Tulang pehanya separuh terbelah. 	 تولڠ ڤهڽ سڤاروه تربله.
Darah memercik ke serata arah. 	 داره ممرچيق كسراتا اره.
Tempurung lutut Jagat Suci tercabut. 	 تمڤوروڠ لوتوت جاڬت سوچي ترچابوت.
Nirnama memecut pantas setelah melemparkan Taming Sari sebentar tadi. 	 نيرنام ممچوت ڤانتس ستله مليمڤركن تاميڠ ساري سبنتر تادي.
Dia muncul di situ, menyambar dan melibas kelewang yang ditinggalkan oleh Cendana tadi dengan sepenuh kudrat, membelah anggota tubuh Jagat Suci. 	 دي مونچول دسيتو، مڽمبر دان مليبس كليواڠ يڠ دتيڠڬلكن اوليه چندانا تادي دڠن سڤنوه قدرت، ممبله اڠڬوتا توبوه جاڬت سوچي.
Terus Jagat Suci hilang keseimbangan. 	 تروس جاڬت سوچي هيلڠ كسإيمبڠن.
Dia jatuh ke sisi peha yang baru terbelah itu. 	 دي جاتوه كسيسي ڤها يڠ بارو تربله ايت.
Taming Sari terlepas daripada sepitan dua telapak tangannya. 	 تاميڠ ساري ترلڤس درڤد سڤيتن دوا تلڤق تاڠنڽ.
Nirnama menukar kelewang ke tangan kiri, memutarkan tubuh, melompat lalu memijak-mijak angin, menyambar Taming Sari dengan tangan kanan. 	 نيرنام منوكر كليواڠ كتاڠن كيري، مموتركن توبوه، ملومڤت لالو مميجق-ميجق اڠين، مڽمبر تاميڠ ساري دڠن تاڠن كانن.
Dia jatuh menjunam dan terus membenamkan kedua-dua senjata ke perut Jagat Suci sepenuh kekuatan. 	 دي جاتوه منجونم دان تروس ممبنمکن كدوا-دوا سنجات كڤروت جاڬت سوچي سڤنوه كقواتن.
Mata Jagat Suci tersembul. 	 مات جاڬت سوچي ترسمبول.
Pemerintah Indera Kayangan itu terbatuk-batuk, memuntahkan darah pekat. 	 ڤمرينته ايندرا كايڠن ايت ترباتوق-باتوق، ممونتهكن داره ڤكت.
Pandangannya dan pandangan Nirnama bertembung tepat. 	 ڤندڠنڽ دان ڤندڠن نيرنام برتمبوڠ تڤت.
Sialan. 	 سيالن.
Dia cuba untuk berbuat sesuatu. 	 دي چوبا اونتوق بربوات سسواتو.
Sebelah tangan cuba digerakkan untuk mencapai Nirnama yang masih membatu di hadapan perutnya. 	 سبله تاڠن چوبا دڬرقكن اونتوق منچاڤاي نيرنام يڠ ماسيه ممباتو دهادڤن ڤروتڽ.
Tetapi tangannya tiba-tiba terpaku. 	 تتاڤي تاڠنڽ تيبا٢ ترڤاكو.
Jagat Suci mula merasai sesuatu yang aneh sedang berlaku pada tubuhnya. 	 جاڬت سوچي مولا مراساءي سسواتو يڠ انيه سدڠ برلاكو ڤد توبوهڽ.
Kekuatannya terasa menghilang. 	 كقواتنڽ تراس مڠهيلڠ.
Perlahan-lahan, tubuhnya kembali menjadi tubuh manusia seperti asal. 	 ڤرلاهن-لاهن، توبوهڽ كمبالي منجادي توبوه ماءنسي سڤرتي اصل.
Wajah syaitan menghilang. 	 واجه شيطان مڠهيلڠ.
Asap berkepul-kepul keluar perlahan dari tubuhnya itu. 	 اسڤ بركڤول-كڤول كلوار ڤرلاهن دري توبوهڽ ايت.
Jagat Suci cemas. 	 جاڬت سوچي چمس.
Jangan tinggalkan aku! Jangan tinggalkan aku! Jagat Suci menjerit sekuat hati, terbatuk-batuk memuntahkan darah lagi. 	 جاڠن تيڠڬلكن اكو! جاڠن تيڠڬلكن اكو! جاڬت سوچي منجريت سقوات هاتي، ترباتوق-باتوق ممونتهكن داره لاڬي.
Nirnama memerhati. 	 نيرنام ممرهاتي.
Masih tidak melepaskan kedua-dua senjata di tangannya. 	 ماسيه تيدق ملڤسكن كدوا-دوا سنجات دتاڠنڽ.
Jagat Suci bagai cacing kepanasan. 	 جاڬت سوچي باڬاي چاچيڠ كڤانسن.
Jin-jin yang mendampingimu telah lari bukan? Mereka sudah takut dengan hakikat bahawa engkau bakal ditewaskan dan nyawa mereka sendiri terancam. 	 جين٢ يڠ مندمڤيڠيمو تله لاري بوكن؟ مريک سوده تاكوت دڠن حقيقة بهاوا اڠكاو باكل دتيواسكن دان ڽاوا مريک سنديري ترانچم.
Demikianlah syaitan, suka berlepas diri setelah manusia disesatkan. 	 دمکينله شيطان، سوک برلڤس ديري ستله ماءنسي دسستكن.
Mereka bukannya tunduk kepadamu. 	 مريک بوكنڽ توندوق كڤدمو.
Mereka hanya mempergunakanmu! Pandangan Nirnama bagai pedang tajam menusuk mata Jagat Suci. 	 مريک هاڽ ممڤرڬوناكنمو! ڤندڠن نيرنام باڬاي ڤدڠ تاجم منوسوق مات جاڬت سوچي.
Pemerintah Indera Kayangan itu terpempan, tambah rasa gerun merajai hati. 	 ڤمرينته ايندرا كايڠن ايت ترڤمڤن، تمبه راس ڬرون مراجاءي هاتي.
Sekarang tidak cukup dengan perubahan tubuhnya, wajah Jagat Suci yang rupawan itu perlahan-lahan mula berkedut seribu. 	 سكارڠ تيدق چوكوڤ دڠن ڤراوبهن توبوهڽ، واجه جاڬت سوچي يڠ روڤاون ايت ڤرلاهن-لاهن مولا بركدوت سريبو.
Rambutnya yang panjang mengurai halus lagi lembut pula mula berguguran. 	 رمبوتڽ يڠ ڤنجڠ مڠوراي هالوس لاڬي لمبوت ڤولا مولا برڬوڬورن.
Beberapa ketika kemudian, Jagat Suci telah berubah menjadi orang tua yang teramat buruk lagi hodoh. 	 ببراڤ كتيک كمودين، جاڬت سوچي تله براوبه منجادي اورڠ توا يڠ ترامت بوروق لاڬي هودوه.
Nirnama melepaskan dua senjata yang dipegangnya. 	 نيرنام ملڤسكن دوا سنجات يڠ دڤڬڠڽ.
Dibiarkan lekat tertanam pada tubuh Jagat Suci. 	 دبياركن ليكت ترتانم ڤد توبوه جاڬت سوچي.
Laksamana Kasturi dan Jebat memapah Sultan Alauddin, bergerak ke sisi Nirnama. 	 لقسامان كستوري دان جبت مماڤه سلطان علاءالدين، برڬرق كسيسي نيرنام.
Cendana pula kini berdiri di sisi yang berlawanan. 	 چندانا ڤولا كيني برديري دسيسي يڠ برلاونن.
Mereka sama-sama memerhatikan pengakhiran Jagat Suci. 	 مريک سام٢ ممرهاتيكن ڤڠاخيرن جاڬت سوچي.
Jan. 	 جا.
gan. 	 ڠن.
Giginya yang putih tersusun indah sebelum ini berubah menjadi kuning, buruk dan berterabur. 	 ڬيڬيڽ يڠ ڤوتيه ترسوسون اينده سبلوم اين براوبه منجادي كونيڠ، بوروق دان برترابور.
Bahkan, beberapa daripadanya mulai jatuh ke tanah. 	 بهكن، ببراڤ درڤدڽ مولاءي جاتوه كتانه.
Mulutnya mula menjadi rongak. 	 مولوتڽ مولا منجادي روڠاق.
Tubuh Jagat Suci perlahan-lahan mengering, seolah-olah mengecut sendirian. 	 توبوه جاڬت سوچي ڤرلاهن-لاهن مڠيريڠ، سأوله-اوله مڠچوت سنديرين.
Pada setiap helaan nafas, dia semakin sukar hendak menarik nafas yang seterusnya. 	 ڤد ستياڤ هيلاءن نفس، دي سماكين سوكر هندق مناريق نفس يڠ ستروسڽ.
Dia kembali menjadi lelaki tua berkedut seribu, kurus kering lagi bongkok, hodoh dan menakutkan. 	 دي كمبالي منجادي للاكي توا بركدوت سريبو، كوروس كريڠ لاڬي بوڠكوق، هودوه دان مناكوتكن.
Jagat Suci melihat Nirnama memandangnya dengan pandangan redup. 	 جاڬت سوچي مليهت نيرنام ممندڠڽ دڠن ڤندڠن ردوڤ.
Bagaikan ada biasan simpati. 	 باڬايكن اد بياسن سيمڤاتي.
Kemudian mata pemerintah Indera Kayangan itu merayap kepada Laksamana Kasturi, Jebat, Sultan Alauddin dan Cendana. 	 كمودين مات ڤمرينته ايندرا كايڠن ايت مرايڤ كڤد لقسامان كستوري، جبت، سلطان علاءالدين دان چندانا.
Semua memandangnya dengan pandangan belas. 	 سموا ممندڠڽ دڠن ڤندڠن بلس.
Satu suara halus bagai membisik ke dalam nuraninya bahawa dia sudah berada di penghujung hayat. 	 ساتو سوارا هالوس باڬاي ممبيسيق كدالم نورانيڽ بهاوا دي سوده براد دڤڠهوجوڠ حيات.
Rasa gerun tambah mencanak. 	 راس ڬرون تمبه منچانق.
Dia masih belum mahu mati!  Se. 	 دي ماسيه بلوم ماهو ماتي!  س.
lamat. 	 لامت.
kan. 	 كن.
aku! Lemah suara Jagat Suci. 	 اكو! لمه سوارا جاڬت سوچي.
Aku. 	 اكو.
ber. 	 بر.
iman. 	 إيمان.
dengan. 	 دڠن.
All. 	 الل.
Allah! Terketar-ketar Jagat Suci mengangkat sebelah tangan yang kurus lagi kering. 	 الله! تركتر-كتر جاڬت سوچي مڠڠكت سبله تاڠن يڠ كوروس لاڬي كريڠ.
Nafasnya kedengaran tersekat-sekat, umpama sedang diserang lelah yang parah. 	 نفسڽ كدڠرن ترسكت-سكت، أومڤام سدڠ دسرڠ للاه يڠ ڤاره.
Adakah baru sekarang engkau beriman, padahal sesungguhnya engkau dari dahulu telah kufur derhaka, dan engkau telah pun menjadi orang-orang yang melakukan kerosakan? Makna ayat ke-91 Surah Yunus itu dibaca oleh Nirnama seraya melepaskan kedua-dua senjata pada tangan. 	 ادكه بارو سكارڠ اڠكاو برإيمان، ڤدحال سسوڠڬوهڽ اڠكاو دري دهولو تله كوفور درهاک، دان اڠكاو تله ڤون منجادي اورڠ٢ يڠ ملاكوكن كروسقن؟ معنا ايات ک-91 سورة يونس ايت دباچ اوليه نيرنام سرايا ملڤسكن كدوا-دوا سنجات ڤد تاڠن.
Jagat Suci terlentang dengan Taming Sari dan kelewang milik Cendana terbenam pada perutnya. 	 جاڬت سوچي ترلنتڠ دڠن تاميڠ ساري دان كليواڠ ميليق چندانا تربنم ڤد ڤروتڽ.
Matanya terbelalak memandang ke atas. 	 ماتڽ تربلالق ممندڠ كأتس.
Kegelapan alam tidak lagi sepekat awal-awal pertempuran bermula. 	 كڬلاڤن عالم تيدق لاڬي سيڤيكت اول٢ ڤرتمڤورن برمولا.
Langit mula disinari fajar sadik. 	 لاڠيت مولا دسيناري فجر صادق.
Subuh telah tiba. 	 صبح تله تيبا.
Pemerintah Indera Kayangan itu telah kembali ke negeri cacing, tersadai tubuhnya untuk tatapan ramai akan bagaimana pengakhiran insan yang sering dijulang sebagai Tuhan. 	 ڤمرينته ايندرا كايڠن ايت تله كمبالي كنڬري چاچيڠ، ترساداي توبوهڽ اونتوق تاتاڤن راماي اكن باڬايمان ڤڠأخيرن انسان يڠ سريڠ دجولڠ سباڬاي توهان.
Maka, pada hari ini, Kami biarkan engkau terlepas dengan badanmu, untuk menjadi tanda bagi orang-orang di belakangmu. 	 مک، ڤد هاري اين، كامي بياركن اڠكاو ترلڤس دڠن بادنمو، اونتوق منجادي تندا باڬي اورڠ٢ دبلاكڠمو.
Dan sesungguhnya kebanyakan manusia lalai daripada tanda-tanda kekuasaan Kami!  Ayat 92 Surah Yunus meluncur dari bibir Nirnama. 	 دان سسوڠڬوهڽ كباڽقن ماءنسي لالاي درڤد تندا٢ ككواساءن كامي!   ايات 92 سورة يونس ملونچور دري بيبير نيرنام.
Dia terlutut di hadapan tubuh Jagat Suci. 	 دي ترلوتوت دهادڤن توبوه جاڬت سوچي.
Segala puji dan puja bagi Allah. 	 سڬالا ڤوجي دان ڤوجا باڬي الله.
Tidak semena-mena, tubuh Nirnama menyembah bumi. 	 تيدق سمنا-منا، توبوه نيرنام مڽمبه بومي.
Nirnama!  Angin sepoi-sepoi bahasa membelai tubuh, umpama memberikan ketenangan yang tidak dapat digambarkan oleh kata-kata. 	 نيرنام! اڠين سڤوي٢ بهاس ممبلاي توبوه، اومڤام ممبريكن كتنڠن يڠ تيدق داڤت دڬامبركن اوليه كات٢.
Langit dihiasi awan gemawan gebu, meredupkan terik mentari yang sudah naik mengatasi dua penggalah. 	 لاڠيت دهياسي اون ڬماون ڬيبو، مردوڤكن تريق منتاري يڠ سوده ناءيق مڠاتسي دوا ڤڠڬاله.
Sekali-sekala, suara riang anak-anak kecil bermain sesama mereka mencelah ke telinga. 	 سكالي-سكالا، سوارا رينيق انق٢ كچيل برماءين سسام مريک منچله كتليڠا.
Orang ramai berkumpul di Masjid Agung pusat pemerintahan Semutar Putih. 	 اورڠ راماي بركومڤول دمسجد اڬوڠ ڤوست ڤمرينتهن سموتر ڤوتيه.
Masing-masing berpakaian indah bagai meraikan suatu perayaan. 	 ماسيڠ٢ برڤاكاين اينده باڬاي مراءيكن سواتو ڤراياءن.
Sememangnya hari ini merupakan hari yang diraikan. 	 سميمڠڽ هاري اين مروڤاكن هاري يڠ دراءيكن.
Secara rasmi, Semutar Putih menjalinkan hubungan erat dengan Sekebun Serendah melalui ikatan pernikahan salah seorang laksamananya dengan puteri kerajaan tersebut. 	 سچارا راسمي، سموتر ڤوتيه منجالينكن هوبوڠن ارت دڠن سكبون سرنده ملالوءي ايكتن ڤرنكاحن ساله سأورڠ لقسامانڽ دڠن ڤوتري كراجاءن ترسبوت.
Memandangkan kerajaan Sekebun Serendah baru sahaja kembali dibangunkan, Semutar Putih menawarkan diri untuk menjadi tuan rumah bagi majlis gilang-gemilang ini. 	 ممندڠكن كراجاءن سكبون سرنده بارو سهاج كمبالي دباڠونكن، سموتر ڤوتيه مناوركن ديري اونتوق منجادي توان رومه باڬي مجليس ڬيلڠ-ڬميلڠ اين.
Sekalian rakyat jelata kedua-dua buah kerajaan dijemput untuk memeriahkan suasana. 	 سكالين رعيت جلاتا كدوا-دوا بواه كراجاءن دجمڤوت اونتوق ممرياهكن سواسان.
Kawasan sekitar masjid tersebut dipenuhi khemah-khemah yang dibangunkan khusus bagi memberi keselesaan kepada rakyat menikmati juadah-juadah enak sempena majlis keraian ini. 	 كاوسن سكيتر مسجد ترسبوت دڤنوهي خماه٢ يڠ دباڠونكن خصوص باڬي ممبري كسليساءن كڤد رعيت منعمتي جواده٢ اينق سمڤنا مجليس كراءين اين.
Secara tidak langsung, majlis hari ini juga menjadi salah satu usaha Semutar Putih dalam menguar-uarkan kebangkitan semula Kerajaan Sekebun Serendah kepada semua, membuka peluang bagi sesiapa yang ingin menjalinkan hubungan urus niaga atau mencari penempatan di bawah pemerintahan mereka. 	 سچارا تيدق لڠسوڠ، مجليس هاري اين جوݢ منجادي ساله ساتو اوسها سموتر ڤوتيه دالم مڠوار-واركن كبڠكيتن سمولا كراجاءن سكبون سرنده كڤد سموا، ممبوک ڤلواڠ باڬي سسياڤا يڠ ايڠين منجالينكن هوبوڠن اوروس نياݢ اتاو منچاري ڤنمڤتن دباوه ڤمرينتهن مريک.
Berbanyak-banyak terima kasih, Tuanku Sultan Alauddin, atas kebaikan-kebaikan tuanku kepada kerajaan kami. 	 برباڽق-باڽق تريما كاسيه، توانكو سلطان علاءالدين، اتس كباءيقن٢ توانكو كڤد كراجاءن كامي.
Ratu Sekebun Serendah, Siti Banun mengangkat sembah penuh takzim sedang dia berjalan beriring dengan Alauddin. 	 راتو سكبون سرنده، سيتي بانون مڠڠكت سمبه ڤنوه تعظيم سدڠ دي برجالن بريريڠ دڠن علاءالدين.
Alauddin yang berpakaian selayaknya seorang sultan tersenyum lebar. 	 علاءالدين يڠ برڤاكاين سلايقڽ سأورڠ سلطان ترسڽوم ليبر.
Tidak perlu begitu merendah diri kepadaku, Tuanku Ratu Siti Banun. 	 تيدق ڤرلو بڬيتو مرنداه ديري كڤدكو، توانكو راتو سيتي بانون.
Aku sekadar menjalankan tanggungjawabku sebagai amir orang-orang yang beriman. 	 اكو سقدر منجالنكن تڠݢوڠجاوبكو سباڬاي أمير اورڠ٢ يڠ برإيمان.
Tetapi dengan suka rela mengamanahkan Indera Kayangan dan Segenting Kra menjadi tanah pemerintahan Kerajaan Sekebun Serendah, itu bukanlah satu perkara yang kecil. 	 تتاڤي دڠن سوک ريلا مڠامانهكن ايندرا كايڠن دان سڬنتيڠ كرا منجادي تانه ڤمرينتهن كراجاءن سكبون سرنده، ايت بوكنله ساتو ڤركارا يڠ كچيل.
Tuanku Alauddin. 	 توانكو علاءالدين.
Walhal, boleh sahaja tuanku meletakkan dua wilayah itu di bawah pemerintahan Semutar Putih. 	 ولحال، بوليه سهاج توانكو ملتقكن دوا ولايه ايت دباوه ڤمرينتهن سموتر ڤوتيه.
Pemerintah Semutar Putih itu menggeleng. 	 ڤمرينته سموتر ڤوتيه ايت مڠڬيليڠ.
Kita tidak akan mengulangi kesilapan Jagat Suci yang tersesat akibat sikap tidak mampu bekerjasama dan mahukan semua tunduk di bawah telunjuknya sahaja. 	 كيت تيدق اكن مڠولاڠي كسيلاڤن جاڬت سوچي يڠ ترسست عاقبة سيكڤ تيدق ممڤو بكرجاسام دان ماهوكن سموا توندوق دباوه تلونجوقڽ سهاج.
Kita perlu belajar saling mempercayai, lengkap-melengkapi dan bantu-membantu. 	 كيت ڤرلو بلاجر ساليڠ ممڤرچاياءي، لڠكڤ-ملڠكڤي دان بنتو-ممبنتو.
Cukuplah aqidah menyatukan kita. 	 چوكوڤله عقيده مڽاتوكن كيت.
Islam jelas bersinar terang di bawah kebijaksanaan tuanku! Sekali lagi Ratu Siti Banun  mengangkat sembah. 	 إسلام جلس برسينر ترڠ دباوه كبيجقسناءن توانكو! سكالي لاڬي راتو سيتي بانون مڠڠكت سمبه.
Ini adalah kali pertama mereka bersua. 	 اين اداله كالي ڤرتام مريک برسوا.
Semenjak tewasnya Jagat Suci, urusan antara kerajaan Sekebun Serendah dan Semutar Putih sering menggunakan khidmat utusan sahaja. 	 سمنجق تيواسڽ جاڬت سوچي، اوروسن انتارا كراجاءن سكبون سرنده دان سموتر ڤوتيه سريڠ مڠڬوناكن خدمت اوتوسن سهاج.
Kejatuhan Jagat Suci mengakibatkan Indera Kayangan huru-hara. 	 كجاتوهن جاڬت سوچي مڠعاقبتكن ايندرا كايڠن هورو-هارا.
Mereka tidak mempunyai pewaris akibat sikap Jagat Suci yang tidak pernah mempercayai pelapis. 	 مريک تيدق ممڤوڽاءي ڤواريث عاقبة سيكڤ جاڬت سوچي يڠ تيدق ڤرنه ممڤرچاياءي ڤلاڤيس.
Hal yang sama berlaku ke atas Segenting Kra apabila Raja Ong Maha Perita Deria tiada untuk memerintah mereka. 	 حال يڠ سام برلاكو كأتس سڬنتيڠ كرا اڤابيلا راج اوڠ مها ڤريتا دريا تياد اونتوق ممرينته مريک.
Semutar Putih kemudian mengambil alih pemerintahan. 	 سموتر ڤوتيه كمودين مڠمبيل اليه ڤمرينتهن.
Alauddin sendiri tinggal di Indera Kayangan bersama sekumpulan besar tentera Semutar Putih untuk beberapa purnama, sementara pemerintahan di Melaka dipangku oleh Tun Nirmala. 	 علاءالدين سنديري تيڠڬل دإيندرا كايڠن برسام سكومڤولن بسر تنترا سموتر ڤوتيه اونتوق ببراڤ ڤورنام، سمنتارا ڤمرينتهن دملاک دڤڠكو اوليه تون نيرمالا.
Apabila keadaan menjadi tenang dan kembali aman, Alauddin menghantar utusan meminta Sekebun Serendah mengisi tampuk pemerintahan untuk menguruskan Indera Kayangan dan Segenting Kra. 	 اڤابيلا كأداءن منجادي تنڠ دان كمبالي امان، علاءالدين مڠهنتر اوتوسن ممينتا سكبون سرنده مڠيسي تمڤوق ڤمرينتهن اونتوق مڠوروسكن ايندرا كايڠن دان سڬنتيڠ كرا.
Bagi Alauddin, Sekebun Serendah layak ke atas pemerintahan itu memandangkan gabungan Indera Kayangan dan Segenting Kra sebelum inilah yang memusnahkan kerajaan tersebut. 	 باڬي علاءالدين، سكبون سرنده لايق كأتس ڤمرينتهن ايت ممندڠكن ڬابوڠن ايندرا كايڠن دان سڬنتيڠ كرا سبلوم اينله يڠ مموسنهكن كراجاءن ترسبوت.
Bahkan sebenarnya kitalah yang diterangi sinar Islam. 	 بهكن سبنرڽ كيتله يڠ دتراڠي سينر إسلام.
Islam menyelamatkan kita daripada kegelapan dan kebatilan. 	 إسلام مڽلامتكن كيت درڤد كڬلڤن دان كبطيلن.
Bersyukurlah kita akan nikmat iman yang kita kecapi. 	 برشكورله كيت اكن نعمت ايمان يڠ كيت كچاڤي.
Ratu Siti Banun  mengangguk membenarkan bicara pemerintah Semutar Putih itu. 	 راتو سيتي بانون مڠڠڬوق ممبنركن بيچارا ڤمرينته سموتر ڤوتيه ايت.
Mereka tiba di hadapan Masjid Agung. 	 مريک تيبا دهادڤن مسجد اڬوڠ.
Orang ramai yang berkumpul mula membuka ruang bagi membolehkan pemerintah-pemerintah itu melangkah naik ke rumah ibadah tersebut. 	 اورڠ راماي يڠ بركومڤول مولا ممبوک رواڠ باڬي ممبوليهكن ڤمرينته٢ ايت ملڠكه ناءيق كرومه عباده ترسبوت.
Rata-rata melaungkan ungkapan ‘Ampun Tuanku’ sambil mengangkat sembah hormat kepada Alauddin. 	 رات٢ ملاءوڠ كن اوڠكاڤن ’امڤون توانكو‘ سمبيل مڠڠكت سمبه حرمت كڤد علاءالدين.
Pemerintah Semutar Putih itu tidak lupa memandang semua yang berada di situ, melemparkan senyuman sambil mengangkat tangan sebagai usaha menghantar hormat balas. 	 ڤمرينته سموتر ڤوتيه ايت تيدق لوڤا ممندڠ سموا يڠ براد دسيتو، مليمڤركن سڽومن سمبيل مڠڠكت تاڠن سباڬاي اوسها مڠهنتر حرمت بالس.
Masjid Agung terletak tidak jauh dari Istana Semutar Putih. 	 مسجد اڬوڠ ترلتق تيدق جاءوه دري ايستان سموتر ڤوتيه.
Masjid ini telah terbina lama semenjak awal pemerintahan Sultan Mansur, dan menjadi lebih meriah dengan pelbagai acara setelah Jagat Suci dipasungkan. 	 مسجد اين تله تربينا لاما سمنجق اول ڤمرينتهن سلطان منصور، دان منجادي لبيه مرياه دڠن ڤلباڬاي اچارا ستله جاڬت سوچي دڤاسوڠ.
Tambah pula, Sultan Mansur sering menjadi imam dan khatib di masjid ini, menambah erat hubungan dengan rakyat jelata. 	 تمبه ڤولا، سلطان منصور سريڠ منجادي امام دان خاطب دمسجد اين، منمبه ارت هوبوڠن دڠن رعيت جلاتا.
Tetapi apabila Sultan Mansur mangkat, dan Sultan Mahmud naik takhta, Masjid Agung tidak lagi dibuka kepada rakyat jelata. 	 تتاڤي اڤابيلا سلطان منصور مڠكت، دان سلطان محمود ناءيق تختا، مسجد اڬوڠ تيدق لاڬي دبوک كڤد رعيت جلاتا.
Hubungan rakyat dan istana menjadi semakin renggang. 	 هوبوڠن رعيت دان ايستان منجادي سماكين ريڠڬڠ.
Di bawah pemerintahannya, Alauddin kembali berusaha menjalin hubungan lebih erat antara istana dan sekalian rakyat. 	 دباوه ڤمرينتهنڽ، علاءالدين كمبالي براوسها منجالين هوبوڠن لبيه ارت انتارا ايستان دان سكالين رعيت.
Masjid Agung dibuka semula dan kembali meriah dengan pelbagai acara keagamaan. 	 مسجد اڬوڠ دبوک سمولا دان كمبالي مرياه دڠن ڤلباڬاي اچارا كأڬاماءن.
Alauddin sendiri sering menjadi imam dan khatib di sini. 	 علاءالدين سنديري سريڠ منجادي امام دان خاطب دسيني.
Saban Jumaat merupakan waktu rasmi untuk rakyat beramah mesra dengan Alauddin, kerana sebaik sahaja usai Solat Jumaat, Alauddin akan kekal di Masjid Agung ini sehingga Isya’. 	 سابن جمعة مروڤاكن وقتو راسمي اونتوق رعيت برامه مسرا دڠن علاءالدين، كران سبايق سهاج اوسا صلاة جمعة،علاءالدين اكن ككل دمسجد اڬوڠ اين سهيڠݢ عشاء.
Sesiapa sahaja boleh menemuinya di sisi tanpa banyak kerenah dan halangan. 	 سسياڤا سهاج بوليه منموءيڽ دسيني تنڤا باڽق قرينه دان هالڠن.
Alauddin akan memesrai sesiapa sahaja yang datang kepadanya. 	 علاءالدين اكن ممسراءي سسياڤا سهاج يڠ داتڠ كڤدڽ.
Ini menyebabkan Masjid Agung menjadi dekat di hati ramai, dan setiap waktu solat akan dipenuhi rakyat jelata. 	 اين مڽببكن مسجد اڬوڠ منجادي دكت دهاتي راماي، دان ستياڤ وقتو صلاة اكن دڤنوهي رعيت جلاتا.
Tidak cukup dengan itu, Alauddin mempunyai kebiasaan untuk berziarah ke daerah-daerah Semutar Putih, menghidupkan masjid-masjidnya dengan menjadi imam dan menyampaikan pengajaran. 	 تيدق چوكوڤ دڠن ايت، علاءالدين ممڤوڽاءي كبياساءن اونتوق برزياره كداءيره-داءيره سموتر ڤوتيه، مڠهيدوڤكن مسجد-مسجدڽ دڠن منجادي امام دان مڽمڤايكن ڤڠاجرن.
Dengan itu Alauddin sendiri dapat melihat keadaan rakyat jelata. 	 دڠن ايت علاءالدين سنديري داڤت مليهت كأداءن رعيت جلاتا.
Dia memantapkan lagi urusan zakat, baik pembayaran dan pengagihannya, bagi memastikan tiada yang tertinggal. 	 دي ممانتڤكن لاڬي اوروسن زكاة، باءيق ڤمبايرن دان ڤڠأڬيهنڽ، باڬي ممستيكن تياد يڠ ترتيڠڬل.
Atas arahannya juga, dibangunkan sekolah-sekolah pengajian sehingga ke tahap tertinggi secara percuma, ditanggung kerajaan agar masyarakat lebih terdidik. 	 اتس ارهنڽ جوݢ، دباڠونكن سكوله٢ ڤڠاجين سهيڠݢ كتاهڤ ترتيڠڬي سچارا ڤرچوما، دتڠݢوڠ كراجاءن اڬر مشاركت لبيه ترديديق.
Alauddin juga mengisi masa dengan menyusuri setiap lorong, kadangkala berpakaian seperti orang kebanyakan, bagi melihat sendiri keadaan rakyat jelata. 	 علاءالدين جوݢ مڠيسي ماس دڠن مڽوسوري ستياڤ لوروڠ، كادڠكالا برڤاكاين سڤرتي اورڠ كباڽقن، باڬي مليهت سنديري كأداءن رعيت جلاتا.
Dia sering keluar pada tengah-tengah malam, bagi menghayati sendiri denyut nadi rakyat. 	 دي سريڠ كلوار ڤد تڠه٢ مالم، باڬي مڠحياتي سنديري دڽوت نادي رعيت.
Adakala bila dia terjumpa rakyat yang masih kesusahan, dia akan terus membantu. 	 ادكالا بيلا دي ترجومڤا رعيت يڠ ماسيه كسوسهن، دي اكن تروس ممبنتو.
Pemerintah Semutar Putih itu giat menghantar surat-surat kepada pemerintah-pemerintah dunia, bermula dengan pemerintah di sekitar Nusantara. 	 ڤمرينته سموتر ڤوتيه ايت ڬيات مڠهنتر سورت٢ كڤد ڤمرينته٢ دنيا، برمولا دڠن ڤمرينته دسكيتر نوسنتارا.
Kerajaan Brunei, Sulu, Siam, Majapahit, semua menerima utusan daripada Alauddin. 	 كراجاءن بروني، سولو، سيام، مجاڤاهيت، سموا منريما اوتوسن درڤد علاءالدين.
Memperkenalkan mereka kepada Islam dan pendirian Semutar Putih. 	 ممڤركنلكن مريک كڤد إسلام دان ڤنديرين سموتر ڤوتيه.
Mengajak mereka membina hubungan atas dasar kebaikan dan saling melengkapi, serta memberi amaran kepada sesiapa yang berniat jahat ke atas gabungan Kerajaan Semutar Putih, Kerajaan Serawa dan Kerajaan Sekebun Serendah. 	 مڠاجق مريک ممبينا هوبوڠن اتس داسر كباءيقن دان ساليڠ ملڠكڤي، سرتا ممبري امرن كڤد سسياڤا يڠ برنية جاهت كأتس ڬابوڠن كراجاءن سموتر ڤوتيه، كراجاءن سراوا دان كراجاءن سكبون سرنده.
Bagi mengukuhkan lagi kerajaannya, Alauddin turut telah memulakan usaha untuk membina hubungan dengan Kerajaan Turki Uthmaniyah, yang kini masyhur di seantero dunia sebagai payung ummat Islam. 	 باڬي مڠوكوهكن لاڬي كراجاءنڽ، علاءالدين توروت تله ممولاكن اوسها اونتوق ممبينا هوبوڠن دڠن كراجاءن توركي عثمانيه، يڠ كيني مشهور دسأنترو دنيا سباڬاي ڤايوڠ اومت إسلام.
Alauddin juga berusaha membina hubungan dengan pihak-pihak di Makkah dan Madinah, serta pusat-pusat ilmu yang lain seperti di Mesir, Maghribi dan India, bagi memperkasakan suasana keilmuwan di Tanah Semenanjung. 	 علاءالدين جوݢ براوسها ممبينا هوبوڠن دڠن ڤيهق٢ دمکه دان مدينه، سرتا ڤوست٢ علمو يڠ لاءين سڤرتي دمصر، مغربي دان اينديا، باڬي ممڤركاسكن سواسان كعلموان دتانه سمننجوڠ.
Pada masa yang sama, Alauddin sendiri membangunkan beberapa pasukan dakwah, terdiri daripada ilmuwan-ilmuwan serta insan-insan yang bersedia untuk dihantar ke seluruh pelosok bumi bagi memperkenalkan ajaran Islam, mengangkat tauhid, membasmi syirik dan khurafat, serta mengangkat nilai-nilai yang disampaikan oleh Islam seperti sikap bersih, amanah dan disiplin. 	 ڤد ماس يڠ سام، علاءالدين سنديري ممباڠونكن ببراڤ ڤاسوقن دعوه، ترديري درڤد علموان٢ سرتا انسان ٢ يڠ برسديا اونتوق دهنتر كسلوروه ڤلوسوق بومي باڬي ممڤركنلكن اجرن إسلام، مڠڠكت توحيد، ممباسمي شيريک دان خرافت، سرتا مڠڠكت نيلاي٢ يڠ دسمڤايكن اوليه إسلام سڤرتي سيكڤ برسيه، امانه دان ديسيڤلين.
Rakyat hidup penuh harmoni dan makmur. 	 رعيت هيدوڤ ڤنوه هرموني دان معمور.
Keamanan menyelimuti mereka saban hari. 	 كأمانن مڽليموتي مريک سابن هاري.
Jauh daripada kezaliman dan penindasan yang sering terjadi saat Jagat Suci mencengkam tanah ini. 	 جاءوه درڤد كظاليمن دان ڤنيندسن يڠ سريڠ ترجادي ساعت جاڬت سوچي منچڠكم تانه اين.
Ampun, tuanku!  Suara Tun Nirmala kedengaran dari tengah ruang solat. 	 امڤون، توانكو!  سوارا تون نيرمالا كدڠرن دري تڠه رواڠ صلاة.
Dia mengangkat sembah setelah menghampiri Alauddin dan Ratu Siti Banun. 	 دي مڠڠكت سمبه ستله مڠهمڤيري علاءالدين دان راتو سيتي بانون.
Hulubalang-hulubalang yang mengiringi kedua-duanya meninggalkan mereka dan berbaris di sisi pintu utama masjid. 	 هولوبالڠ٢ يڠ مڠيريڠي كدوا-دواڽ منيڠڬلكن مريک دان برباريس دسيسي ڤينتو اوتام مسجد.
Mamanda Bendahara. 	 ممندا بنداهارا.
Aku dikhabarkan bahawa rombongan Kerajaan Serawa telah tiba subuh tadi. 	 اكو دخبركن بهاوا رومبوڠن كراجاءن سراوا تله تيبا صبح تادي.
Benar, tuanku. 	 بنر، توانكو.
Mereka dilayan dengan penuh hormat dan sekarang sudah bersama-sama kita. 	 مريک دلاين دڠن ڤنوه حرمت دان سكارڠ سوده برساما-سام كيت.
Tun Nirmala mempersilakan Alauddin dan Ratu Siti Banun  ke tengah ruang solat. 	 تون نيرمالا ممڤرسيلاكن علاءالدين دان راتو سيتي بانون كتڠه رواڠ صلاة.
Di tengah-tengah ruang itu, persiapan untuk sebuah majlis akad nikah sudah disempurnakan. 	 دتڠه-تڠه رواڠ ايت، ڤرسياڤن اونتوق سبواه مجليس عقد نكاح سوده دسمڤورناكن.
Di sekelilingnya, berdiri sekumpulan manusia. 	 دسكليليڠڽ، برديري سكومڤولن ماءنسي.
Salah seorang daripadanya adalah Ratu Santubong. 	 ساله سأورڠ درڤدڽ اداله راتو سنتوبوڠ.
Pemerintah Kerajaan Serawa itu bergerak menyambut kehadiran Alauddin. 	 ڤمرينته كراجاءن سراوا ايت برڬرق مڽمبوت كحاضيرن علاءالدين.
Sebelum Ratu Santubong sampai kepada mereka, Ratu Siti Banun terlebih dahulu mengangkat sembah kepada pemerintah Semutar Putih itu. 	 سبلوم راتو سنتوبوڠ سمڤاي كڤد مريک، راتو سيتي بانون ترلبيه دهولو مڠڠكت سمبه كڤد ڤمرينته سموتر ڤوتيه ايت.
Ampun, tuanku. 	 امڤون، توانكو.
Izinkan daku pergi mendapatkan puteriku. 	 ايذينكن داكو ڤرڬي منداڤتكن ڤوتريكو.
Silakan, Tuanku Ratu Siti Banun. 	 سيلاكن، توانكو راتو سيتي بانون.
Silakan. 	 سيلاكن.
Alauddin menghantar Ratu Siti Banun dengan pandangan. 	 علاءالدين مڠهنتر راتو سيتي بانون دڠن ڤندڠن.
Bagaimana upacara kita hari ini mamanda bendahara?  Setakat sekarang, berjalan lancar. 	 باڬايمان أوڤاچارا كيت هاري اين ممندا بنداهارا؟  ستاكت سكارڠ، برجالن لنچر.
Kita harapkan lancar sehingga ke penghujungnya, dengan izin Allah. 	 كيت هارڤكن لنچر سهيڠݢ كڤڠهوجوڠڽ، دڠن ايذين الله.
Tiada gangguan daripada Tengku Mahmud?  Tun Nirmala tersenyum. 	 تياد ڬڠڬوان درڤد تڠكو محمود؟  تون نيرمالا ترسڽوم.
Menggeleng. 	 مڠڬيليڠ.
Dia semakin tenang semenjak beberapa purnama kebelakangan ini. 	 دي سماكين تنڠ سمنجق ببراڤ ڤورنام كبلاكڠن اين.
Adindanya kini hanya bergelar Tengku Mahmud. 	 ادينداڽ كيني هاڽ برڬلر تڠكو محمود.
Alauddin telah menetapkan perintah berkurung ke atas adindanya itu sebagai langkah untuk mengubatinya. 	 علاءالدين تله منتڤكن ڤرينته بركوروڠ كأتس ادينداڽ ايت سباڬاي لڠكه اونتوق مڠوباتيڽ.
Kini adindanya hidup seorang diri. 	 كيني ادينداڽ هيدوڤ سأورڠ ديري.
Isteri-isterinya telah diceraikan. 	 استري-استريڽ تله دچرايكن.
Tengku Mahmud sendiri sering dalam keadaan tidak terurus, walhal pembantu istana telah disediakan buatnya. 	 تڠكو محمود سنديري سريڠ دالم كأداءن تيدق تروروس، ولحال ڤمبنتو ايستان تله دسدياكن بواتڽ.
Tetapi masih belum cukup waras untuk meneruskan kehidupan seperti insan berakal. 	 تتاڤي ماسيه بلوم چوكوڤ وارس اونتوق منروسكن كهيدوڤن سڤرتي انسان برعقل.
Aku telah menziarahinya semalam. 	 اكو تله منزيارهيڽ سمالم.
Mamanda Bendahara Semutar Putih di sisinya menghela nafas panjang. 	 ممندا بنداهارا سموتر ڤوتيه دسيسيڽ مڠهيلا نفس ڤنجڠ.
Senyuman masih kekal menghiasi demi menjaga suasana, tetapi riak wajah mempamer rasa ralat. 	 سڽومن ماسيه ككل مڠهياسي دمي منجاݢ سواسان، تتاڤي رياق واجه ممڤامير راس رالت.
Kadangkala Tengku Mahmud akan berteriak sepanjang hari sehingga kehilangan suara. 	 كادڠكالا تڠكو محمود اكن برترياق سڤنجڠ هاري سهيڠݢ كهيلڠن سوارا.
Kadang dia akan bertelanjang di perkarangan tempat berkurungnya. 	 كادڠ دي اكن برتلنجڠ د ڤركارڠن تمڤت بركوروڠڽ.
Banyak masa, dia akan mengganggu pengawal-pengawal yang ditugaskan menjaganya. 	 باڽق ماس، دي اكن مڠڬڠڬو ڤڠاول٢ يڠ دتوڬسكن منجاڬڽ.
Kekecohan acapkali berlaku di Istana Semutar Putih akibat onarnya. 	 ككچوهن اچڤ كالي برلاكو دأيستان سموتر ڤوتيه عاقبة اونرڽ.
Semenjak peristiwa Puteri Gunung Ledang dan penyingkirannya dari takhta, Tengku Mahmud sudah tidak lagi berperawakan waras. 	 سمنجق ڤريستيوا ڤوتري ڬونوڠ ليدڠ دان ڤنڽيڠكيرنڽ دري تختا، تڠكو محمود سوده تيدق لاڬي برڤراوقن وارس.
Alauddin syak bahawa sihir yang ditiupkan ke dalam tubuh adindanya itu, ditambah dengan gaya hidup adindanya yang memang jauh dari syariat, membuatkan adindanya terus hilang akal tak lama setelah pengkhianatan Tuha dan Puteri Gunung Ledang terdedah. 	 علاءالدين شک بهاوا سيحير يڠ دتيوڤكن كدالم توبوه ادينداڽ ايت، دتمبه دڠن ڬاي هيدوڤ ادينداڽ يڠ ميمڠ جاءوه دري شريعة، ممبواتكن ادينداڽ تروس هيلڠ عقل تق لاما ستله ڤڠخيانتن توها دان ڤوتري ڬونوڠ ليدڠ تردده.
Berikan masa lagi Tuanku. 	 بريكن ماس لاڬي توانكو.
Kita tidak akan berputus asa merawatnya. 	 كيت تيدق اكن برڤوتوس اسا مراوتڽ.
Alauddin mengangguk lembut. 	 علاءالدين مڠڠڬوق لمبوت.
Maniskan roman wajahmu Tuanku. 	 مانيسكن رومن واجهمو توانكو.
Hari ini hari sepatutnya kita bergembira. 	 هاري اين هاري سڤاتوتڽ كيت برڬمبيرا.
Wakil dari Kerajaan Serawa menanti untuk menyambut Tuanku. 	 واكيل دري كراجاءن سراوا مننتي اونتوق مڽمبوت توانكو.
Tun Nirmala menunjuk ke satu arah. 	 تون نيرمالا منونجوق كساتو اره.
Kelihatan Ratu Santubong tiba menghampiri sambil diiringi seorang lelaki. 	 كليهتن راتو سنتوبوڠ تيبا مڠهمڤيري سمبيل داءيريڠي سأورڠ للاكي.
Ampun, tuanku. 	 امڤون، توانكو.
Terima kasih kerana sudi menjemput kami sebagai tetamu kehormat. 	 تريما كاسيه كران سودي منجمڤوت كامي سباڬاي تتامو كحرمت.
Ratu Santubong mengukir senyuman indah. 	 راتو سنتوبوڠ مڠوكير سڽومن اينده.
Usai mengangkat sembah hormat, tangannya dipautkan ke belakang pinggang lelaki yang tidak kalah berpakaian segak. 	 اوسا مڠڠكت سمبه حرمت، تاڠنڽ دڤاوتكن كبلاكڠ ڤيڠڬڠ للاكي يڠ تيدق كاله برڤاكاين  سيڬق.
Tuanku Ratu Santubong, akulah yang sepatutnya berterima kasih atas kehadiran tuanku ke mari bersama-sama Raja Kerajaan Serawa yang dihormati, Tuanku Muhammad Jenin. 	 توانكو راتو سنتوبوڠ، اكوله يڠ سڤاتوتڽ برتريما كاسيه اتس كحاضيرن توانكو كماري برساما-سام راج كراجاءن سراوا يڠ دحرمتي، توانكو محمد جنين.
Alauddin melemparkan senyuman kepada pemuda di sisi Ratu Santubong. 	 علاءالدين مليمڤركن سڽومن كڤد ڤمودا دسيسي راتو سنتوبوڠ.
Mereka berdua baru melangsungkan perkahwinan beberapa purnama lepas. 	 مريک بردوا بارو ملڠسوڠكن ڤركهوينن ببراڤ ڤورنام لڤس.
Alauddin dan rombongan Semutar Putih telah pergi meraikan majlis tersebut di Kerajaan Serawa, sebagai tanda jalinan hubungan baik sesama mereka. 	 علاءالدين دان رومبوڠن سموتر ڤوتيه تله ڤرڬي مراعيكن مجليس ترسبوت د كراجاءن سراوا، سباڬاي تندا جالينن هوبوڠن باءيق سسام مريک.
Bagaimana perjalanan ke mari? Semuanya baik-baik sahaja?  Ah, dengan bahtera Orang Kaya Besar Tanggang, semuanya selesa dan baik, Tuanku Alauddin. 	 باڬايمان ڤرجالنن كماري؟ سمواڽ باءيق٢ سهاج؟  اه، دڠن بهترا اورڠ كاي بسر تڠݢڠ، سمواڽ سليسا دان باءيق، توانكوعلاءالدين.
Ratu Santubong tidak lekang dengan senyuman. 	 راتو سنتوبوڠ تيدق لكڠ دڠن سڽومن.
Adindaku Sejinjang menyampaikan salam kepada tuanku. 	 ادينداكو سجينجڠ مڽمڤايكن سلام كڤد توانكو.
Waalaikumussalam. 	 وعليكم السلام.
Apakah dia sudah mempunyai Raja sendiri?  Ratu Santubong menggeleng sambil kekal tersenyum nipis. 	 اڤاكه دي سوده ممڤوڽاءي راج سنديري؟  راتو سنتوبوڠ مڠڬيليڠ سمبيل ككل ترسڽوم نيڤيس.
Mungkin tuankulah raja yang dinanti? Jenin menyakat nakal. 	 موڠكين توانكوله راج يڠ دننتي؟ جنين مڽاكت ناكل.
Mereka tertawa bersama-sama. 	 مريک ترتاوا برساما-سام.
Bagaimana keadaan Kerajaan Serawa? Jika perlukan apa-apa bantuan daripada Semutar Putih, hantarkan sahaja utusan. 	 باڬايمان كأداءن كراجاءن سراوا؟ جک ڤرلوكن اڤ٢ بنتوان درڤد سموتر ڤوتيه،هنتركن سهاج اوتوسن.
Aku akan pastikan kami memberikan yang terbaik buat kalian. 	 اكو اكن ڤستيكن كامي ممبريكن يڠ ترباءيق بوات كالين.
Sesungguhnya kebaikan tuanku terlalu banyak mencurahi kami. 	 سسوڠڬوهڽ كباءيقن توانكو ترلالو باڽق منچورهي كامي.
Syukur atas nikmat iman dan Islam yang menyatukan kita. 	 شكور اتس نعمت إيمان دان إسلام يڠ مڽاتوقن كيت.
Semakin lama Kerajaan Serawa tidak dicengkami muslihat jahat Jagat Suci dan Jalak Bentala, kami semakin makmur dan perkasa. 	 سماكين لاما كراجاءن سراوا تيدق دچڠكامي مصليحة جاهت جاڬت سوچي دان جالق بنتالا، كامي سماكين معمور دان ڤركاس.
Ditambah dengan hubungan yang terjalin antara kita, Kerajaan Serawa sudah disegani jiran-jirannya. 	 دتمبه دڠن هوبوڠن يڠ ترجالين انتارا كيت، كراجاءن سراوا سوده دسڬاني جيرن-جيرنڽ.
Ratu Santubong menunduk sedikit sebagai tanda hormat dan terima kasih. 	 راتو سنتوبوڠ منوندوق سديكيت سباڬاي تندا حرمت دان تريما كاسيه.
Jenin turut melakukan hal yang sama. 	 جنين توروت ملاكوكن حال يڠ سام.
Kalian merupakan saudara. 	 كالين مروڤاكن ساودارا.
Tuanku Muhammad Jenin telah berjuang di medan bersama-sama kami. 	 توانكو محمد جنين تله برجواڠ دميدن برساما-سام كامي.
Saat Semutar Putih tersepit, kalian menghantarkan bantuan. 	 ساعت سموتر ڤوتيه ترسڤيت، كالين مڠهنتركن بنتوان.
Terbina pula hubungan atas paksi iman dan Islam, maka lebihlah kalian dimuliakan di hatiku dan hati kami di Semutar Putih. 	 تربينا ڤولا هوبوڠن اتس ڤقسي إيمان دان إسلام، مک لبيهله كالين دمولياكن دهاتيكو دان هاتي كامي دسموتر ڤوتيه.
Semoga kita dapat terus memakmurkan kerajaan-kerajaan kita dalam rangka kebaikan dan mengejar redha Allah. 	 سموݢ كيت داڤت تروس ممعموركن كراجاءن٢ كيت دالم راڠک كباءيقن دان مڠجررضا الله.
Jenin bersuara, bagaikan memberi kesimpulan kepada perbualan mereka. 	 جنين برسوارا، باڬايكن ممبري كسيمڤولن كڤد ڤربوالن مريک.
Ratu Santubong dan Alauddin terangguk-angguk. 	 راتو سنتوبوڠ دان علاءالدين تراڠڬوق-اڠڬوق.
Tuanku, kita patut memulakan majlis. 	 توانكو، كيت ڤاتوت ممولاكن مجليس.
Tun Nirmala mencelah. 	 تون نيرمالا منچله.
Dipersilakan, tuanku. 	 دڤرسيلاكن، توانكو.
Jenin bagai membuka jalan untuk Alauddin. 	 جنين باڬاي ممبوک جالن اونتوق علاءالدين.
Mereka kemudian bergerak beriringan ke ruang tengah. 	 مريک كمودين برڬرق برايريڠن كرواڠ تڠه.
Di sana, kelihatan Jebat dan Kasturi sedang berbual-bual dengan Tanggang. 	 دسان، كليهتن جبت دان كستوري سدڠ بربوال-بوال دڠن تڠݢڠ.
Kami mohon beransur ke tempat duduk kami dahulu, tuanku. 	 كامي موهون برأنسور كتمڤت دودوق كامي دهولو، توانكو.
Ratu Santubong bersuara sopan. 	 راتو سنتوبوڠ برسوارا سوڤن.
Dia dan Jenin mengangkat sembah hormat. 	 دي دان جنين مڠڠكت سمبه حرمت.
Alauddin menunduk, membenarkan, sambil melangkah ke arah Jebat, Kasturi dan Tanggang. 	 علاءالدين منوندوق، ممبنركن، سمبيل ملڠكه كأره جبت، كستوري دان تڠݢڠ.
Melihat Alauddin menghampiri mereka, Tanggang terus keluar daripada perbualan tersebut dan bergerak terlebih dahulu untuk mendapatkan Sultan Semutar Putih itu. 	 مليهت علاءالدين مڠهمڤيري مريک، تڠݢڠ تروس كلوار درڤد ڤربوالن ترسبوت دان برڬرق ترلبيه دهولو اونتوق منداڤتكن سلطان سموتر ڤوتيه ايت.
Sembah hormat diangkat. 	 سمبه حرمت دأڠكت.
Ampun tuanku, beribu-ribu ampun. 	 امڤون توانكو، بريبو-ريبو امڤون.
Terima kasih kerana menjemput patik menjadi sebahagian daripada tetamu kehormat di majlis ini. 	 تريما كاسيه كران منجمڤوت ڤاتيق منجادي سبهاڬين درڤد تتامو كحرمت دمجليس اين.
Alauddin menepuk-nepuk bahu Tanggang. 	 علاءالدين منڤوق-نڤوق باهو تڠݢڠ.
Terima kasih kerana membawa Tuanku Ratu Santubong dan Tuanku Muhammad Jenin dengan selamat ke mari. 	 تريما كاسيه كران ممباوا توانكو راتو سنتوبوڠ دان توانكو محمد جنين دڠن سلامت كماري.
Untuk tuanku, lautan berapi pun patik akan redahi. 	 اونتوق توانكو، لاءوتن براڤي ڤون ڤاتيق اكن رداهي.
Alauddin dan Tanggang sama-sama tertawa. 	 علاءالدين دان تڠݢڠ سام٢ ترتاوا.
Biarlah semangat itu untuk Islam. 	 بيارله سماڠت ايت اونتوق إسلام.
Ah, ya ya. 	 اه، يا يا.
Ampun, tuanku. 	 امڤون، توانكو.
Masih banyak perlu hamba usahakan untuk mendidik diri ini. 	 ماسيه باڽق ڤرلو همبا اوسهاكن اونتوق منديديق ديري اين.
Bahu Orang Kaya Besar itu ditepuk-tepuk Alauddin lagi. 	 باهو اورڠ كاي بسر ايت دتڤوك-تڤوك علاءالدين لاڬي.
Selangkah demi selangkah Orang Kaya Besar. 	 سلاڠكه دمي سلاڠكه اورڠ كاي بسر.
Selangkah demi selangkah. 	 سلاڠكه دمي سلاڠكه.
Selepas tumbangnya Jagat Suci, Nirnama telah memperkenalkan Alauddin kepada Tanggang. 	 سلڤس تومبڠڽ جاڬت سوچي، نيرنام تله ممڤركنلكن علاءالدين كڤد تڠݢڠ.
Hasil bantuan yang diusahakan oleh Orang Kaya Besar itu saat peperangan di sempadan Semutar Putih, Alauddin telah berkenan untuk membenarkan Tanggang menguruskan pelabuhan-pelabuhan di bawah kekuasaan Semutar Putih. 	 حاصيل بنتوان يڠ داوسهاكن اوليه اورڠ كاي بسر ايت ساعت ڤڤرڠن دسمڤادن سموتر ڤوتيه، علاءالدين تله بركنن اونتوق ممبنركن تڠݢڠ مڠوروسكن ڤلابوهن٢ دباوه ككواساءن سموتر ڤوتيه.
Tanggang telah tinggal di Semutar Putih untuk beberapa purnama bagi memperdalam ilmu agamanya. 	 تڠݢڠ تله تيڠڬل دسموتر ڤوتيه اونتوق ببراڤ ڤورنام باڬي ممڤردالم علمو أڬامڽ.
Di situ, hubungan antara Orang Kaya Besar itu, Nirnama dan Alauddin, menjadi lebih erat. 	 د سيتو، هوبوڠن انتارا اورڠ كاي بسر ايت، نيرنام دان علاءالدين، منجادي لبيه ارت.
Pada tika yang sama jugalah, Tanggang mempamerkan kemampuannya, memperhebatkan lagi aktiviti dagangan di Pelabuhan Melaka. 	 ڤد تيكا يڠ سام جوݢله، تڠݢڠ ممڤاميركن كممڤوانڽ، ممڤرهيبتكن لاڬي اكتيۏيتي داڬڠن دڤلابوهن ملاک.
Orang Kaya Besar itu sering diangkat sebagai utusan rasmi Semutar Putih sekiranya keadaan memerlukan. 	 اورڠ كاي بسر ايت سريڠ دأڠكت سباڬاي اوتوسن راسمي سموتر ڤوتيه سكيراڽ كأداءن ممرلوكن.
Tanggang juga diberikan peluang untuk membangunkan armada laut Semutar Putih. 	 تڠݢڠ جوݢ دبريكن ڤلواڠ اونتوق ممباڠونكن ارماد لاءوت سموتر ڤوتيه.
Kerajaan Semutar Putih sekarang menjadi lebih besar meliputi hampir seluruh Tanah Semenanjung, ditambah dengan gabungan Kerajaan Serawa dan Kerajaan Sekebun Serendah, armada laut benar-benar telah menjadi suatu keperluan. 	 كراجاءن سموتر ڤوتيه سكارڠ منجادي لبيه بسر مليڤوتي همڤير سلوروه تانه سمننجوڠ، دتمبه دڠن ڬابوڠن كراجاءن سراوا دان كراجاءن سكبون سرنده، ارماد لاءوت بنر٢تله منجادي سواتو كڤرلوان.
Bagi mempamerkan taat setianya, Tanggang telah menghadiahkan Bahtera Mendam Berahi untuk dijadikan kapal perang pertama Kerajaan Semutar Putih. 	 باڬي ممڤاميركن طاعة ستياڽ، تڠݢڠ تله مڠهديهكن بهترا مندم براهي اونتوق دجاديكن كاڤل ڤرڠ ڤرتام كراجاءن سموتر ڤوتيه.
Semua ini menjadikan hubungan Tanggang dengan Alauddin lebih rapat. 	 سموا اين منجاديكن هوبوڠن تڠݢڠ دڠن علاءالدين لبيه راڤت.
Alauddin menoleh ke arah Nirnama dan Nadim. 	 علاءالدين منوليه كأره نيرنام دان نديم.
Mereka berdua sedang berbicara dengan seorang lelaki yang sedikit berumur yang tidak dikenali Alauddin. 	 مريک بردوا سدڠ بربيچارا دڠن سأورڠ للاكي يڠ سديكيت برعمور يڠ تيدق دكنلي علاءالدين.
Semua berpakaian segak. 	 سموا برڤاكاين  سيڬق.
Terutama Nirnama yang berpakaian serba putih. 	 تراوتم نيرنام يڠ برڤاكاين  سربا ڤوتيه.
Melihat Alauddin merapati, mereka bertiga menghentikan perbualan. 	 مليهت علاءالدين مراڤتي، مريک برتيݢ مڠهنتيكن ڤربوالن.
Ampun, tuanku! Nirnama, Nadim dan lelaki yang sedikit berumur itu mengangkat sembah hormat. 	 امڤون، توانكو! نيرنام، نديم دان للاكي يڠ سديكيت برعمور ايت مڠڠكت سمبه حرمت.
Siapakah gerangan insan ini? Alauddin melemparkan senyuman lebar. 	 سياڤاكه ڬراڠن انسان اين؟ علاءالدين مليمڤركن سڽومن ليبر.
Hah, perkenalkan, tuanku. 	 هاه، ڤركنلكن، توانكو.
Inilah Pak Kaduk, tuanku. 	 اينله ڤق كادوق، توانكو.
Dialah yang memudahkan urusan kami di Segenting Kra dahulu. 	 دياله يڠ ممودهكن اوروسن كامي دسڬنتيڠ كرا دهولو.
Nadim menjawab pantas. 	 نديم منجواب ڤانتس.
Ah, inilah orang yang bersabung ayam dengan Raja Ong Maha Perita Deria? Alauddin kembali mengingati kisah yang pernah diceritakan oleh Nadim dan Nirnama kepadanya sebelum ini. 	 اه، اينله اورڠ يڠ برسابوڠ ايم دڠن راج اوڠ مها ڤريتا دريا؟ علاءالدين كمبالي مڠيڠاتي قيصه يڠ ڤرنه دچريتاكن اوليه نديم دان نيرنام كڤدڽ سبلوم اين.
Benar, tuanku. 	 بنر، توانكو.
Nirnama bersuara, kemudian tersenyum nipis. 	 نيرنام برسوارا، كمودين ترسڽوم نيڤيس.
Terima kasih, Pak Kaduk, atas jasa dan bakti. 	 تريما كاسيه، ڤق كادوق، اتس جاس دان بقتي.
Alauddin menghulurkan tangan. 	 علاءالدين مڠهولوركن تاڠن.
Terharu Pak Kaduk dengan tindakan itu. 	 ترهارو ڤق كادوق دڠن تيندقن ايت.
Matanya terus berkaca-kaca. 	 ماتڽ تروس بركاچا-كاچ.
Langsung tidak menyangka pemerintah Semutar Putih begitu merendah diri. 	 لڠسوڠ تيدق مڽڠک ڤمرينته سموتر ڤوتيه بڬيتو مرنداه ديري.
Pantas tangan Alauddin dijabatnya erat. 	 ڤانتس تاڠن علاءالدين دجابتڽ ارت.
Pak Kaduk cuba mengucup tangan Alauddin, tetapi pemerintah Semutar Putih itu cepat-cepat menarik tangannya. 	 ڤق كادوق چوبا مڠوچوڤ تاڠن علاءالدين، تتاڤي ڤمرينته سموتر ڤوتيه ايت چڤت٢ مناريق تاڠنڽ.
Aku bukanlah orang yang patut dikucup tangannya, Pak Kaduk. 	 اكو بوكنله اورڠ يڠ ڤاتوت دكوچوڤ تاڠنڽ، ڤق كادوق.
Ampun, tuanku. 	 امڤون، توانكو.
Patik hanya merasa begitu terharu. 	 ڤاتيق هاڽ مراسا بڬيتو ترهارو.
Hakikatnya tiadalah apa jasa patik. 	 حقيقتڽ تيادله اڤ جاس ڤاتيق.
Bahkan, kehadiran Nirnama dan Nadim ke Segenting Kra telah menyelamatkan patik daripada menjadi mangsa kelicikan Raja Ong Maha Perita Deria. 	 بهكن، كحاضيرن نيرنام دان نديم كسڬنتيڠ كرا تله مڽلامتكن ڤاتيق درڤد منجادي مڠسا كليچيقن راج اوڠ مها ڤريتا دريا.
Bagaimana sekarang, Pak Kaduk? Apakah masih bersabung ayam? Alauddin bersenda. 	 باڬايمان سكارڠ، ڤق كادوق؟ اڤاكه ماسيه برسابوڠ ايم؟ علاءالدين برسندا.
Pak Kaduk tertawa segan sambil menggaru belakang kepalanya yang tidak gatal. 	 ڤق كادوق ترتاوا سڬن سمبيل مڠڬارو بلاكڠ كڤالاڽ يڠ تيدق ڬتل.
Tidak lagi, tuanku. 	 تيدق لاڬي، توانكو.
Syukur atas nikmat iman dan Islam, aku telah meninggalkan perbuatan itu. 	 شكور اتس نعمت إيمان دان إسلام، اكو تله منيڠڬلكن ڤربواتن ايت.
Pertemuan dengan Nirnama dan Nadim telah membuka mataku kepada agama yang suci ini. 	 ڤرتموان دڠن نيرنام دان نديم تله ممبوک ماتكو كڤد اڬام يڠ سوچي اين.
Hah, Pak Kaduk ini antara pedagang masyhur yang berjaya di utara. 	 هاه، ڤق كادوق اين انتارا ڤدڬڠ مشهور يڠ برجاي د اوتارا.
Nadim mencelah. 	 نديم منچله.
Alauddin tersenyum lebar dan mengangguk. 	 علاءالدين ترسڽوم ليبر دان مڠڠڬوق.
Alhamdulillah atas nikmat iman dan Islam. 	 الحمدلله اتس نعمت إيمان دان إسلام.
Nirnama, Nadim dan Pak Kaduk sama-sama menyebut tahmid. 	 نيرنام، نديم دان ڤق كادوق سام٢ مڽبوت تحميد.
Kemudian, pandangan Alauddin jatuh kepada Nirnama. 	 كمودين، ڤندڠن علاءالدين جاتوه كڤد نيرنام.
Kedua-dua mereka berbalas senyuman. 	 كدوا-دوا مريک بربالس سڽومن.
Boleh kita mulakan majlis kita pada hari ini, Nirnama?  Nirnama mengangkat sembah hormat. 	 بوليه كيت مولاكن مجليس كيت ڤد هاري اين، نيرنام؟  نيرنام مڠڠكت سمبه حرمت.
Dengan izin Allah, bersama perkenan tuanku. 	 دڠن ايذين الله، برسام ڤركنن توانكو.
Silakan. 	 سيلاكن.
Alauddin mempersilakan Nirnama bergerak mendahuluinya. 	 علاءالدين ممڤرسيلاكن نيرنام برڬرق مندهولوءيڽ.
Mereka pun bergerak membuntuti Nirnama. 	 مريک ڤون برڬرق ممبونتوتي نيرنام.
Ketika ini, pandangan Nirnama melayang merentasi kawasan tengah ruang solat tersebut. 	 كتيک اين، ڤندڠن نيرنام ملايڠ مرنتسي كاوسن تڠه رواڠ صلاة ترسبوت.
Sekumpulan wanita dilihat berkumpul di situ. 	 سكومڤولن وانيتا دليهت بركومڤول دسيتو.
Semua berpakaian indah dan sopan. 	 سموا برڤاكاين  اينده دان سوڤن.
Ratu Siti Banun  dan Ratu Santubong dilihat mengapit seorang perempuan muda yang teramat indah rupanya, berpakaian serba putih sedondon dengan Nirnama. 	 راتو سيتي بانون دان راتو سنتوبوڠ دليهت مڠاڤيت سأورڠ ڤرمڤوان مودا يڠ ترأمت اينده روڤاڽ، برڤاكاين  سربا ڤوتيه سدوندون دڠن نيرنام.
Itulah Puteri Cahaya Bulan Sekebun Serendah, Cik Siti Cendana, bakal isterinya pada hari ini. 	 ايتله ڤوتري چهاي بولن سكبون سرنده، چيق سيتي چندانا، باكل استريڽ ڤد هاري اين.
Nirnama melemparkan senyuman lebar. 	 نيرنام مليمڤركن سڽومن ليبر.
Cendana tunduk malu sambil tersenyum-senyum. 	 چندانا توندوق مالو سمبيل ترسڽوم-سڽوم.
Nirnama kemudian mengambil tempat di tengah-tengah ruang solat, pada sebuah alas duduk yang indah bersulam bebenang kuning keemasan. 	 نيرنام كمودين مڠمبيل تمڤت دتڠه-تڠه رواڠ صلاة، ڤد سبواه الس دودوق يڠ اينده برسولم ببنڠ كونيڠ كإمسان.
Pak Kaduk bergerak ke tempat yang disediakan untuk tetamu kehormat. 	 ڤق كادوق برڬرق كتمڤت يڠ دسدياكن اونتوق تتامو كحرمت.
Nadim duduk di sisi kiri Nirnama. 	 نديم دودوق دسيسي كيري نيرنام.
Tidak lama kemudian, Jebat tiba dan duduk di sisi kanan Nirnama. 	 تيدق لاما كمودين، جبت تيبا دان دودوق دسيسي كانن نيرنام.
Tahniah, adindaku. 	 تهنيئه، ادينداكو.
Jebat menyiku lembut adinda seperguruannya. 	 جبت مڽيكو لمبوت اديندا سڤرڬوروانڽ.
Nirnama hanya tersenyum nipis. 	 نيرنام هاڽ ترسڽوم نيڤيس.
Hah, Nirnama, selepas ini bagaimana dengan aku? Hilanglah teman. 	 هاه، نيرنام، سلڤس اين باڬايمان دڠن اكو؟ هيلڠله تمن.
Tamat sudah pengembaraanmu. 	 تمت سوده ڤڠمباراءنمو.
Siapa kata pengembaraanku telah berakhir? Nirnama memandang Nadim dengan penuh makna. 	 سياڤا كات ڤڠمباراءنكو تله برأخير؟ نيرنام ممندڠ نديم دڠن ڤنوه معنا.
Terus mata Nadim mengecil dek senyuman besar nan terhias di wajahnya. 	 تروس مات نديم مڠچيل ديق سڽومن بسر نن ترهياس دواجهڽ.
Alauddin mengambil tempat yang bertentang dengan Nirnama. 	 تمتله جاڬت جاهت دهولو سمڤايكن ورتا كوارݢ هولو كونچيكان ڤتي سڬالا ڤيلو امان د هاتي باكل برتالو  ڤوتيه مليڤق بوسان ممڤلاي ڤرنه برڤنچق سكارڠ ممبلاي نيرنام چندانا سيني ڬيملاي دولو سترو كيني سبالاي  كيت ك ماري مڽمبوت هاري راج سهاري سڽوم برسري دوا ڤهلاون هيبت ترڤري سكارڠ سڬن برڬيتر جاري  دوا ملايو ملاير ڤراهو دباوا بايو كمان ماهو منوڠكه چابرن برڬنديڠ باهو منيتي سورتن يڠ توهن تاهو   علاءالدين مڠمبيل تمڤت يڠ برتنتڠ دڠن نيرنام.
Tun Nirmala duduk di sisinya. 	 تون نيرمالا دودوق دسيسيڽ.
Kasturi, Jenin dan Tanggang pula duduk bersama-sama Pak Kaduk. 	 كستوري، جنين دان تڠݢڠ ڤولا دودوق برساما-سام ڤق كادوق.
Bismillahir rahmaanir rohiim. 	 بسم الله الرحمن الرحيم.
Sesungguhnya kita berkumpul di sini atas satu tujuan yang suci. 	 سسوڠڬوهڽ كيت بركومڤول دسيني اتس ساتو توجوان يڠ سوچي.
Menjadi saksi akan terbinanya sebuah masjid bergelar rumah tangga, dengan akad yang murni lagi jujur, menyatukan dua hati yang saling mencintai. 	 منجادي سقسي اكن تربيناڽ سبواه مسجد برڬلر رومه تڠݢ، دڠن عقد يڠ مورني لاڬي جوجور، مڽاتوقن دوا هاتي يڠ ساليڠ منچينتاءي.
Alauddin memulakan bicara, memandang Nirnama, dan sekalian tetamu kehormat. 	 علاءالدين ممولاكن بيچارا، ممندڠ نيرنام، دان سكالين تتامو كحرمت.
Rakyat jelata dilihat memenuhi ruang dalaman masjid dengan penuh teratur dan sopan. 	 رعيت جلاتا دليهت ممنوهي رواڠ دالمن مسجد دڠن ڤنوه تراتور دان سوڤن.
Semua ingin menyaksikan detik-detik bersejarah tersebut. 	 سموا ايڠين مڽقسيكن دتيق٢ برسجاره ترسبوت.
Beta sebagai pemerintah Semutar Putih, mencemar duli untuk menjadi tuan rumah kepada penyatuan ini. 	 بيت سباڬاي ڤمرينته سموتر ڤوتيه، منچمر دولي اونتوق منجادي توان رومه كڤد ڤڽاتوان اين.
Antara laksamana kami yang masyhur digelar Nirnama, dengan Puteri Cahaya Bulan Sekebun Serendah. 	 انتارا لقسامان كامي يڠ مشهور دڬلر نيرنام، دڠن ڤوتري چهاي بولن سكبون سرنده.
Pada beta, penyatuan ini bukan sekadar mewakili niat cinta antara mereka berdua, tetapi juga dua kerajaan yang merupakan watan mereka. 	 ڤد بيت، ڤڽاتوان اين بوكن سقدر مواكيلي نية چينتا انتارا مريک بردوا، تتاڤي جوݢدوا كراجاءن يڠ مروڤاكن واطن مريک.
Sebagai pemerintah Semutar Putih, beta berharap penyatuan ini menandakan hubungan yang lebih erat bakal terbina antara Semutar Putih dan Sekebun Serendah, sekaligus menjanjikan masa hadapan yang lebih cerah, makmur, harmoni, buat rakyat jelata kedua-dua buah kerajaan. 	 سباڬاي ڤمرينته سموتر ڤوتيه، بيت برهارڤ ڤڽاتوان اين مننداكن هوبوڠن يڠ لبيه ارت باكل تربينا انتارا سموتر ڤوتيه دان سكبون سرنده، سكاليڬوس منجنجيكن ماس هادڤن يڠ لبيه چره، معمور، هرموني، بوات رعيت جلاتا كدوا-دوا بواه كراجاءن.
Alauddin melayarkan pandangan kepada Ratu Siti Banun. 	 علاءالدين ملايركن ڤندڠن كڤد راتو سيتي بانون.
Ratu Sekebun Serendah itu mengangguk. 	 راتو سكبون سرنده ايت مڠڠڬوق.
Sebagai kakanda kepada pengantin lelaki, aku mahu memberikan pesanan buat adindaku. 	 سباڬاي ككندا كڤد ڤڠنتين للاكي، اكو ماهو ممبريكن ڤسانن بوات ادينداكو.
Jadilah lelaki yang ampuh, nakhoda yang adil dalam mengemudi bahtera rumah tangga. 	 جاديله للاكي يڠ امڤوه، نخودا يڠ عاديل دالم مڠمودي بهترا رومه تڠݢ.
Ini bukan jalan untuk semata mencapai keseronokan nafsu, tetapi hakikatnya adalah perjuangan membina ummah. 	 اين بوكن جالن اونتوق سمات منچاڤاي كسرونوقن نفسو، تتاڤي حقيقتڽ اداله ڤرجواڠن ممبينا اومة.
Hendaklah dilalui dengan rasa tolak ansur yang tinggi dan kelapangan dada yang luas. 	 هندقله دلالودڠن راس تولق انسوريڠ تيڠڬي دان كلاڤڠن دادا يڠ لواس.
Binalah hubungan atas dasar saling melengkapi. 	 بينله هوبوڠن اتس داسرساليڠ ملڠكڤي.
Ingatlah bahawa engkau pakaian bagi isterimu dan isterimu adalah pakaian bagi dirimu. 	 ايڠتله بهاوا اڠكاو ڤاكاين  باڬي استريمو دان استريمو اداله ڤاكاين  باڬي ديريمو.
Moga-moga daripada penyatuan ini, terbinalah rumah tangga yang dihiasi bahagia dan cinta, seterusnya lahir daripada rumah tangga ini anak-anak harapan ummah. 	 موݢ٢ درڤد ڤڽاتوان اين، تربينله رومه تڠݢ يڠ دهياسي بهاڬيا دان چينتا، ستروسڽ لاهير درڤد رومه تڠݢ اين انق٢ هارڤن اومة.
Nirnama mengangguk sambil kekal tersenyum nipis. 	 نيرنام مڠڠڬوق سمبيل ككل ترسڽوم نيڤيس.
Cendana juga melakukan hal yang sama. 	 چندانا جوݢ ملاكوكن حال يڠ سام.
Walaupun aku sendiri belum bernikah, tetapi itulah hakikatnya rumah tangga bagai yang aku perhatikan semenjak kembali hidup bermasyarakat. 	 والاوڤون اكو سنديري بلوم برنكاح، تتاڤي ايتله حقيقتڽ رومه تڠݢ باڬاي يڠ اكو ڤرهاتيكن سمنجق كمبالي هيدوڤ برمشاركت.
Bicara itu menjemput senyum dan tawa daripada semua. 	 بيچارا ايت منجمڤوت سڽوم دان تاوا درڤد سموا.
Alauddin sendiri tersenyum lebar. 	 علاءالدين سنديري ترسڽوم ليبر.
Matanya menatap Nirnama dengan penuh kasih. 	 ماتڽ مناتڤ نيرنام دڠن ڤنوه كاسيه.
Aku persilakan Tun Nirmala sebagai kadi untuk menjalankan akad. 	 اكو ڤرسيلاكن تون نيرمالا سباڬاي كادي اونتوق منجالنكن عقد.
Alauddin mengengsot sedikit ke tepi, sementara Tun Nirmala mengambil tempatnya. 	 علاءالدين مڠڠسوت سديكيت كتڤي، سمنتارا تون نيرمالا مڠمبيل تمڤتڽ.
Tangan kanan dipanjangkan ke hadapan, dan tangan itu dijabat erat oleh Nirnama dengan penuh yakin. 	 تاڠن كانن دڤنجڠكن كهادڤن، دان تاڠن ايت دجابت ارت اوليه نيرنام دڠن ڤنوه يقين.
Semua mata memandang mereka berdua. 	 سموا مات ممندڠ مريک بردوا.
Laksamana Tuah bin Bahadur, aku nikahkan dikau dengan Cik Siti Cendana Wan Kembang binti Muhammad, yang berwakil walikan aku, dengan mas kahwinnya seutas rantai emas. 	 لقسامان تواه بن بهادور، اكو نكاحكن دكاو دڠن چيق سيتي چندانا وان كمبڠ بنت محمد، يڠ برواكيل واليكن اكو، دڠن مس كهوينڽ سأوتس رنتاي امس.
Nirnama menarik nafas dalam-dalam. 	 نيرنام مناريق نفس دالم٢.
Dengan senyuman menghias bibir, mulutnya mula bergerak-gerak. 	 دڠن سڽومن مڠهياس بيبير، مولوتڽ مولا برڬرق-ڬرق.
Aku terima nikahnya Cik Siti Cendana Wan Kembang binti Muhammad, dengan mas kahwinnya seutas rantai emas. 	 اكو تريما نكاحڽ چيق سيتي چندانا وان كمبڠ بنت محمد، دڠن مس كهوينڽ سأوتس رنتاي امس.
Lancar dan tenang, langsung tiada teragak-agak. 	 لنچر دان تنڠ، لڠسوڠ تياد تراڬق-اڬق.
Benar-benar menggambarkan tekadnya untuk menjadi suami kepada Cendana. 	 بنر٢ مڠڬمبركن تيكدڽ اونتوق منجادي سوامي كڤد چندانا.
Sah? Tun Nirmala memandang Jebat, Nadim kemudian Alauddin. 	 ساه؟ تون نيرمالا ممندڠ جبت، نديم كمودين علاءالدين.
Sah. 	 ساه.
Ketiga-tiganya bersuara hampir serentak. 	 كتيݢ-تيݢڽ برسوارا همڤير سرنتق.
Sah. 	 ساه.
Tun Nirmala mengukir senyuman lebar sambil melepaskan jabatan mereka. 	 تون نيرمالا مڠوكير سڽومن ليبرسمبيل ملڤسكن جابتن مريک.
Senyuman Nirnama turut melebar, sehingga kelihatan barisan giginya yang putih bersih. 	 سڽومن نيرنام توروت مليبر، سهيڠݢ كليهتن باريسن ڬيڬيڽ يڠ ڤوتيه برسيه.
Dia berpaling memandang Cendana yang masih malu-malu. 	 دي برڤاليڠ ممندڠ چندانا يڠ ماسيه مالو٢.
Pergilah kepada isterimu yang sah itu, Tuah. 	 ڤرڬيله كڤد استريمو يڠ ساه ايت، تواه.
Tun Nirmala menepuk belakang tubuh Nirnama. 	 تون نيرمالا منڤوق بلاكڠ توبوه نيرنام.
Nirnama mengangguk dan bangkit, bergerak ke tempat duduk Cendana. 	 نيرنام مڠڠڬوق دان بڠكيت، برڬرق كتمڤت دودوق چندانا.
Cendana bangkit menyambut kedatangan Nirnama. 	 چندانا بڠكيت مڽمبوت كداتاڠن نيرنام.
Segera tangan Nirnama dicapai dan dikucupnya penuh cinta. 	 سڬرا تاڠن نيرنام دچاڤاي دان دكوچوڤڽ ڤنوه چينتا.
Kehangatan tangan dan bibir Cendana dirasai kulit Nirnama. 	 كهڠتن تاڠن دان بيبير چندانا دراساءي كوليت نيرنام.
Dia tersenyum manis sendirian. 	 دي ترسڽوم مانيس سنديرين.
Akhirnya bersatu jua kita. 	 اخيرڽ برساتو جوا كيت.
Moga bersamalah kita ke syurga sana. 	 موݢ برسامله كيت كشرݢ سان.
Bukankah itu janjiku, untuk bersama denganmu? Cendana mengangkat wajah. 	 بوكنكه ايت جنجيكو، اونتوق برسام دڠنمو؟ چندانا مڠڠكت واجه.
Pandangannya dan pandangan Nirnama bertaut buat beberapa ketika. 	 ڤندڠنڽ دان ڤندڠن نيرنام برتاءوت بوات ببراڤ كتيک.
Kedua-dua mereka berbalas senyuman sarat makna. 	 كدوا-دوا مريک بربالس سڽومن سارت معنا.
